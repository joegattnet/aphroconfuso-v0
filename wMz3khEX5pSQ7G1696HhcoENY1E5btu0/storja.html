<html lang="mt" translate="no">

  <head>
    <meta name="robots" content="noindex">
    <meta http-equiv="Content-Type" content="text/html;charset=UTF-8">
    <meta content="IE=edge,chrome=1" http-equiv="X-UA-Compatible">
    <meta content="width=device-width" initial-scale="1.0" maximum-scale="1.0" name="viewport">
    <meta content="width=device-width, initial-scale=1" name="viewport">
    <meta content="yes" name="mobile-web-app-capable">
    <meta content="yes" name="apple-mobile-web-app-capable">
    <meta content="black" name="apple-mobile-web-app-status-bar-style">
    <meta content="dalwaqt..." name="description">
    <meta content="IE=edge,chrome=1" http-equiv="X-UA-Compatible">
    <meta content="width=device-width" initial-scale="1.0" maximum-scale="1.0" name="viewport">
    <meta content="#f0f0f0" name="msapplication-TileColor">
    <meta content="/icons/ms-icon-144x144.png" name="msapplication-TileImage">
    <meta content="#f0f0f0" name="theme-color">
    <link rel="apple-touch-icon" sizes="57x57" href="/images/favicons/apple-icon-57x57.png">
    <link rel="apple-touch-icon" sizes="60x60" href="/images/favicons/apple-icon-60x60.png">
    <link rel="apple-touch-icon" sizes="72x72" href="/images/favicons/apple-icon-72x72.png">
    <link rel="apple-touch-icon" sizes="76x76" href="/images/favicons/apple-icon-76x76.png">
    <link rel="apple-touch-icon" sizes="114x114" href="/images/favicons/apple-icon-114x114.png">
    <link rel="apple-touch-icon" sizes="120x120" href="/images/favicons/apple-icon-120x120.png">
    <link rel="apple-touch-icon" sizes="144x144" href="/images/favicons/apple-icon-144x144.png">
    <link rel="apple-touch-icon" sizes="152x152" href="/images/favicons/apple-icon-152x152.png">
    <link rel="apple-touch-icon" sizes="180x180" href="/images/favicons/apple-icon-180x180.png">
    <link rel="icon" type="image/png" sizes="192x192" href="/android-icon-192x192.png">
    <link rel="icon" type="image/png" sizes="32x32" href="/images/favicons/favicon-32x32.png">
    <link rel="icon" type="image/png" sizes="96x96" href="/images/favicons/favicon-96x96.png">
    <link rel="icon" type="image/png" sizes="16x16" href="/images/favicons/favicon-16x16.png">
    <link rel="manifest" href="/manifest.json">
    <meta name="msapplication-TileColor" content="#f00">
    <meta name="msapplication-TileImage" content="/ms-icon-144x144.png">
    <meta name="theme-color" content="#f00">
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=Alegreya+SC:ital,wght@0,400;0,500;0,700;0,800;0,900;1,400;1,500;1,700;1,800;1,900&family=Alegreya+Sans+SC:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya+Sans:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&family=Cinzel+Decorative:wght@400;700;900&family=Cinzel:wght@400;500;600;700;800;900&family=Vollkorn+SC:wght@400;600;700;900&family=Vollkorn:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&display=swap" rel="stylesheet">
    <link rel="stylesheet" href="reset.css">
    <link rel="stylesheet" href="style.css">
  </head>

  <body>
    <nav>
      <img src="images/logo.svg?r=451" id="logo" alt="logo: Aphroconfuso" />
    </nav>
    <main>
      <article>
        <header>
          <h1>Maria Dolores</h1>
          <h2>Loranne Vella</h2>
        </header>
        <!--
          " - " jew " -- " ==> "&thinsp;—&thinsp;" jew "&hairsp;—&hairsp;"
          "il-x", "fil-x", et al ==> "il&#8209;", et al

          \b(\w{0,3}[lrstċdnxzż])- ==> $1&#8209;
          '' ==> ’

          * titli ta’ medja
          * separaturi
          * block text
          * epigrafi
          * title g]al sezzjonijiet
        -->
        <section id="body-text">
          <p>Bilqiegħda fuq l&#8209;iżgambella, medhija tniffed ix&#8209;xoqqa stirata quddiemha bil&#8209;labra tal&#8209;ħjata mill&#8209;ħoxnin, darba minn fuq darba minn taħt, Dolores kienet qed tgħaddi l&#8209;ħin bil&#8209;mod kif kienet tħobb hi, tirrakkma. Kull tant ħin u kull ftit punti ħomor kienet tnewwel il&#8209;lenti minn fuq il&#8209;mejda maġenbha u tagħtiha titwila biex tara li l&#8209;punti kienet ħadmithom sew. Il&#8209;vista kienet qed tmurilha lura imma Dolores ma riditx taf bit&#8209;tabib tal&#8209;għajnejn li ma jmurx jerġa’ jsemmilha l&#8209;katarretti bħalma kien għamel l&#8209;aħħar li kien ġie jżurhom. Kienet ċanfritu li f’darha l&#8209;mard ma jissemmiex sakemm ma tgħidx hi. U t&#8209;tabib għolla spallejh u tbissmilha, għax sewwa kienet qaltlu, l&#8209;għażiża Madre Dolorosa, hawnhekk kienet tikkmandah hi.</p>
          <p>Xħin semgħet l&#8209;ewwel nota baxxa tal&#8209;qanpiena, qiegħdet it&#8209;tilar kwadru bix&#8209;xoqqa rrakkmata fuq il&#8209;mejda u marret tiftaħ it&#8209;twieqi biex timla kamritha bil&#8209;mota ferrieħa tal&#8209;qniepen ta’ nhar ta’ Ħadd filgħodu. Serrħet dirgħajha fuq il&#8209;ħoġor, għalqet għajnejha u ħalliet it&#8209;tokki jqajmulha ħrara f’qalbha, dehxa tul ġisimha. L&#8209;ebda waħda mix&#8209;xbejbiet ma kienet taf iddoqqhom bħalma kienet tgħallmet iddoqqhomlhom Marija Assunta, ħasbet Dolores. Sa fl&#8209;aħħar kienet sabitha lil dik li tqanqlilha bid&#8209;daqq tal&#8209;qniepen tifkiriet minn tfulitha, minn żmien meta l&#8209;qniepen kienet iddoqqhom ix&#8209;xwejħa Suor Pawlina, fil&#8209;kunvent tas&#8209;sorijiet ta’ San Ġużepp. U minn żmien iktar bikri, fil&#8209;jum meta kienet semgħet il&#8209;mota solenni tan&#8209;newwieħa għal ruħ missierha, u ntebħet li meta tħabbatlek il&#8209;mewt trid tiftħilha l&#8209;bieb. Mal&#8209;ħsieb tal&#8209;missier ġew f’rasha kelmiet il&#8209;qaddisa Tereża li kienu saru tagħha tant kemm kienet tafhom bl&#8209;amment. Hekk kbira kienet l&#8209;imħabba ta’ missieri għalija, u hekk kbir kien il&#8209;qerq li wżajt jiena miegħu, illi huwa qatt ma sata’ jemmen li jiena kont hekk ħażina, u b’hekk qatt ma waqajt fil&#8209;għajb f’għajnejh. Kliem li fil&#8209;pront ġab miegħu tifkira oħra, dik tal&#8209;aħħar twiddiba li fesfsilha missierha mis&#8209;sodda tal&#8209;mewt. Minn dejjem kienet tirrakkonta li l&#8209;kliem imħarħar li ħarab minn fomm missierha qabel ħa l&#8209;aħħar nifs, kliem li terraq biss ftit passi minn xufftejh mixrubin għal widnet Dolores, li ta’ erbatax-il sena kienet għadha tfal u qatt qabel dakinhar ma kien għad kellha x&#8209;xorti tara b’għajnejha bniedem jissielet bejn ħajja u mewt u jitlef, kien qanqalha u ħassitha tiħmar. Tgħid li, fil&#8209;fixla li qabditha xħin fehmet it&#8209;tifsira ta’ kliem missierha, lanqas kienet intebħet li rasu mmejlet bil&#8209;mod u geddumu serraħ fuq l&#8209;għadma ta’ sidru, minkejja li, skont zijietha, tant kien spiċċa għadma u ġilda li kollha madwar is&#8209;sodda kienu semgħuha ċ-ċaqċiqa xħin għadma straħet fuq l&#8209;oħra. Kienet tant viċin tiegħu u hi biss ma semgħethiex. Taħlef li kienet għadha qed tisimgħu jħarħar meta xi ħadd viċin tagħha tbaxxa biex jagħlaqlu għajnejh. Ma kellhiex dubju li sidru kien għadu jarmi s&#8209;sħana xħin par idejn sodi qabduha minn spallejha u widdbuha tqum minn fejn kienet u tlebbet ’il barra. Obdiethom, imma mhux qabel ma ħarset lejn missierha min tulu, mimdud taħt l&#8209;għata fuq soddtu, u kienet tilgħab sold ma’ mija li lemħet tumbata fil&#8209;friex, ħjiel ta’ għerq missierha arbulat, ħjiel ukoll li l&#8209;ħajja ma kienx għadu tilifha għalkollox. Barra mill&#8209;kamra l&#8209;arja friska niggżitilha ħaddejha. Kien hemmhekk li ntebħet li missierha kien miet. Minn dejjem tirrakkonta li ftit qabel ma miet missierha, li tul ħajtu kien jassar taħtu l&#8209;bqija tal&#8209;familja, ibda minn ommu u ħutu sa martu u wliedu, kien tfewwaq dawk l&#8209;erba’ kelmiet li bihom ħeles lil bintu mit&#8209;turment ta’ sens ta’ dgħufija li tista’ tbati minnu biss mara, turment li kien mingħaliha se jkollha tgħix bih ħajjitha kollha. Tqanqlet bħalma qatt ma kienet ħassitha titqanqal qabel dik il&#8209;lejla.</p>
          <p>Dakinhar, fid&#8209;dar ta’ missierha kienet waqgħet ħemda għal siegħa, imbagħad kulħadd kien donnu nfexx iħabrek. Bdew telgħin u niżlin, jgħallu l&#8209;lożor, ibaħbħu t&#8209;turġien, ikewsu l&#8209;borom, u jaqilgħu bjankerija minsija fi sniedaq riħa ta’ kamla fit&#8209;turretta. F’dik il&#8209;ferneżija nqabdet hija wkoll, iżda t&#8209;tifla Dolores, b’ħaddejha ħomor jixhdu ħjiel tal&#8209;fawra li kienet telgħetilha ma’ kliem missierha, ħaffet il&#8209;pass u marret ingħalqet f’kamritha. Dejjem tirrakkontaha hekk l&#8209;ewwel miġja tagħha, mur għidilha lill&#8209;qaddisa ommha, Alla jaħfrilha, li dakinhar Dolores mhux titlob għal ruħ missierha kienet marret tiġri f’kamritha, iżda tinfexx bla xogħfa f’tagħxiq il&#8209;ġisem, mgħejjuna, għall&#8209;ewwel darba, minn sigarru li ftit jiem qabel kienet ħbiet fil&#8209;moħba li kellha wara l&#8209;kexxun iż&#8209;żgħir tas&#8209;sottospekkju. Kien għal Dolores, dakinhar, il&#8209;bidu ta’ pjaċir u tgawdija ħielsa minn sens ta’ ħtija fl&#8209;ispirtu tal&#8209;kliem li kien lissnilha missierha minn taħt l&#8209;ilsien imbagħad miet. Minkejja li kienet għadha tfal hi wkoll kienet intebħet li qalbha kienet qabdet tħabbat tgħaġġel.</p>
          <p>Bħal qalbha dakinhar, il&#8209;mota issa bdiet titqawwa, hekk kif ingħaqdu qniepen oħrajn mal&#8209;ewwel waħda b’noti aktar għoljin u mgħaġġlin.</p>
          <p>In&#8209;noti għoljin fakkruha li la fis&#8209;siegħa tal&#8209;agunija tal&#8209;mewt ta’ missierha u lanqas fil&#8209;jiem ta’ wara ma qabżitilha demgħa li hi demgħa lil Dolores. Kienet ħarset biss b’kurżità kbira lejn l&#8209;imġiba ta’ qrabat missierha miġburin madwar soddtu. Flietu u tgħallmitu dak l&#8209;aġir, dak il&#8209;biki sfrenat, l&#8209;ilfiq ta’ disprament, il&#8209;lament tat&#8209;telfien. Għoġbitha l&#8209;karba ta’ wġigħ il&#8209;qalb, ftakritha l&#8209;għajta maħnuqa tat&#8209;turment. Imbagħad rat l&#8209;uċuħ miġbuda u x&#8209;xufftejn marsusin, u fehmet kif tkun espressjoni ta’ niket imrażżan waqt id&#8209;dfin. L&#8209;ilbies vistuż missitu, mellsitu, taha pjaċir il&#8209;velu tal&#8209;kambrażina iswed fuq irjus in&#8209;nisa u tal&#8209;kripp ma’ driegħ l&#8209;irġiel. Is&#8209;swidija leqqiena ta’ iswed fuq iswed ġennitha, il&#8209;bizzilla li biha żejnu x&#8209;xemgħat u r&#8209;rakkmar tal&#8209;faldrappa li biha għattew it&#8209;tebut ma setgħet tinsiha b’xejn. Il&#8209;mewt ta’ missierha kinitlha tagħlima għall&#8209;ħajja iktar milli setgħu jobsru zijietha huma u jtellgħu u jniżżlu x’kienu se jagħmlu b’dit&#8209;tifla u oħtha. Intant, issa li Giovann Battist ma kellux aktar jedd fuq ħutu l&#8209;bniet biex jiħdulu ħsieb uliedu, kif kien talabhom jagħmlu meta martu qabditha pulmonite u mietet, u ħalliet lill&#8209;bniet warajha ma’ missierhom meta kienu għadhom żgħar, kienu sabu x&#8209;xoqqa f’moxtha biex jieħdu r&#8209;riedni f’idejhom. Ix&#8209;xewqa ta’ missierhom qabel miet, tgħarrfulhom fl&#8209;aħħar, kienet li jidħlulu sorijiet, u bilġri keċċewhom minn darhom stess u parpruhom lejn il&#8209;kunvent. Id&#8209;dar ta’ Giovann Battist wirtuha ħutu. La Dolores u lanqas oħtha ma kellhom l&#8209;ebda dubju li kienet gidba minn tagħhom. L&#8209;aħħar post li missierhom xtaq jaqfel lill&#8209;uliedu bniet kien għand is&#8209;sorijiet, iżda Dolores ferħet bl&#8209;idea li b’dal&#8209;mod kienet se teħles mid&#8209;djuq taz&#8209;zijiet.</p>
          <p>Iċ&#8209;ċaqlim Dolores ma ġġerrgħhux, u qatt ma kellha sabar għall&#8209;għażż. Minn tfulitha lieżma, tbeħħen fil&#8209;mixi, tħabrek fix&#8209;xogħol. Ix&#8209;xogħol minnu qatt ma jmajna, dejjem jara x’jinqala’. Kienet tħobb tgħid hi, malli nieqaf, immut, imbagħad żgur nistrieħ. Kont taħsibha ma tafx x’inhu kwiet u serħan, taraha għaddejja bil&#8209;ħeffa bla waqfien, dirgħajha u riġlejha jagħtu minn sbieħ il&#8209;jum sa nżul ix&#8209;xemx. It&#8209;tifkiriet ta’ dawk l&#8209;ewwel jiem mas&#8209;sorijiet kienu wkoll ifakkruha fi kliem il&#8209;qaddisa ta’ Avila, u anki fi xjuħitha baqgħet tgħanni dwar kemm kienet tifraħ bid&#8209;dehra tas&#8209;sorijiet tant twajba tant għaqlin, jimxu skont il&#8209;qies u miġburin.</p>
          <p>Fl&#8209;ewwel ġimgħat il&#8209;kunvent tqabbdet taħsel, togħrok, tonxor, tnixxef, tillamta, tgħaddi, titwi, tfarfar, tillostra, tistiva. Imbagħad dehrilha li setgħet tagħmel iktar minn hekk u ntefgħet issewwi bil&#8209;labra u l&#8209;ħajta kulma sabet imżarrat u mtaqqab sa ma wriethom li setgħet anki tfassal u xxellel, taqta’ u tħit. Imbagħad kif soltu jiġri, ħaġa ġġib lil oħra u x&#8209;xogħol flok naqas żdied. Suor Rodolfa wrietha kif iżżomm it&#8209;tanbur fuq ħoġorha u tirrakkma bil&#8209;ħjut tal&#8209;ħarir. Suor Ċensina ħaditha f’kamritha u għallmitha tinseġ ix&#8209;xoqqa fuq in&#8209;newl bil&#8209;mekkuk. Suor Imelda sellfitha t&#8209;trajbu u ċ-ċombini tagħha, u f’tebqa t’għajn, il&#8209;bizzilla li ftakret mill&#8209;funeral ta’ missierha Dolores tgħallmet taħdimha hi wkoll. Dil&#8209;bizzilla lemaħha Dun Ġwann, tatu pjaċir mhux ftit, u bagħat jiġri jistaqsi lil Madre dwarha. F’kemm ili ngħid, liċ&#8209;ċkejkna Dolor bdew jaslulha l&#8209;ordnijiet għal xi palla tal&#8209;kalċi jew amittu llamtat, xi konupew b’salib ċkejken fuqu rrakmat, jew għal faxx twil bizzilla tal&#8209;balla biex iżżejjen l&#8209;abtu ta’ taħt il&#8209;garżubbla. Imbagħad bdiet riesqa l&#8209;festa u Dun Feliċ tħajjar ukoll, ħadha għand Sunta u wliedha, erbat ibniet tliet subien, li s&#8209;sena kollha kienu jkunu medhija jaħdmu t&#8209;tiżjijn u l&#8209;armar tal&#8209;knisja. Tgħallmet mingħandhom kif tagħraf damask minn ieħor u kif tirrakkma bil&#8209;ħjut tad&#8209;deheb u l&#8209;fidda. Tgħallmet tberfel il&#8209;ġmiemen, tbiddel ir&#8209;rix tal&#8209;flabell, tfassal il&#8209;lopop tal&#8209;linef u twaħħal il&#8209;frenża tat&#8209;tużell. Kellha għajn biex tirrakkma pulit fiċ&#8209;ċokon, sabar biex taħdem bir&#8209;reqqa fit&#8209;tul u ħeffa biex xogħol tagħmel mill&#8209;inqas darba u nofs daqs l&#8209;oħrajn.</p>
          <p>Iżda issa kollox beda jtiha f’għajnha, la n&#8209;nuċċali u lanqas il&#8209;lenti tal&#8209;ħjata ma kienu jabbastaw. Kultant kienet togħrok għajnejha bla sabar. Kultant xtaqet taqlagħhom minn ħoforhom, tagħtihom tindifa u terġa’ tqegħidhom f’posthom forsi fl&#8209;aħħar tara ċar mhux ċpar. Kienet tagħmel l&#8209;isbaħ ħames minuti timsaħ il&#8209;lentijiet tan&#8209;nuċċali għax jidhrilha li għadhom imtappnin. Id&#8209;dawl qawwi tal&#8209;lampi ta’ kamritha kellha tgħattih bil&#8209;bċejjeċ tat&#8209;tull biex tbiegħed l&#8209;uġigħ ta’ ras. Kliem it&#8209;Tabib Ghio ma kienx fieragħ, ma kellha l&#8209;ebda dubju. Iżda l&#8209;kelma katarretti kienet iġġib magħha għafsa ta’ qalb xħin Dolores kienet tiftakar f’għajnejn Sunta, li fi xjuħitha ttappnulha bi ħliefa bajda, bħal qatra ħalib imdardar li straħet fuq l&#8209;għajn u nfirxet f’sura ta’ salib bi tmien ponot. Bħal donnhom is&#8209;slaleb kollha li Sunta kienet irrakkmat tul ħajjitha kienu telgħulha f’għajnejha, u kellha titlef il&#8209;vista għalkollox biex fl&#8209;aħħar tieqaf tirrakkma u tistrieħ. Kienet titbikkem Dolores taħseb li kien se jmissha l&#8209;istess xorti ħażina ta’ Sunta, bilqiegħda tiċċassa u ma tarax, tistenna t&#8209;taħbita tal&#8209;mewt filwaqt li tisma’ lil kulħadd madwarha għaddej iħabrek bħas&#8209;soltu. Il&#8209;ħajja, mid&#8209;dehra, kienet biss triq dritta għall&#8209;infern. Għal Dolores l&#8209;infern hekk kulma kien, għajn ma tarax, id ma tagħmilx. Dal&#8209;ħsibijiet xogħol id&#8209;dimonju, qalet minn taħt l&#8209;ilsien, xħin intebħet li kienet baqgħet b’idha f’idha tħares barra mit&#8209;tieqa. Il&#8209;kuntemplazzjoni fis&#8209;skiet qatt ma kienet fehmitha. Santa Tereża ta’ Avila Dolores ma kinitx. Il&#8209;qniepen issa kienu siekta, u lanqas ħjiel id&#8209;diwja tat&#8209;tokki ma kien għad fadal.</p>
          <p>***</p>
          <p>Bil&#8209;bokkin tal&#8209;ħaġra bajda tal&#8209;ġada f’ħalqha u b’sigarett mingħajr filtru mqabbad f’tarfu, Beneditta kienet wieqfa f’nofs il&#8209;kamra, li setgħet kienet mifqugħa bid&#8209;dawl tax&#8209;xemx tas&#8209;siegħa ta’ waranofsinhar li kieku t&#8209;twieqi ma kellhomx armati l&#8209;purtieri tqal u ħoxnin tad&#8209;damask skur jilqgħuh. Dirgħajha Beneditta kienet qed iżżommhom marbutin u daharha ħarira mgħawweġ lura, f’qagħda rilassata mserrħa fuq riġel minnhom, iżda b’ħarsa arroganti f’għajnejha li tisfida lil kull min jista’ jgħaddilu minn rasu jmeriha, u nofs tbissima li tixhed li appik kienet se toħroġ b’waħda grassa minn tagħha. Illum, għat&#8209;tfassil tal&#8209;logħba tad&#8209;dagħwiet, Beneditta kienet xiddet kamiża tal&#8209;irġiel bajda mdennsa u mberrfla li taslilha sa ’l fuq minn irkupptejha. Bix&#8209;xagħar twil mitluq u l&#8209;kamiża wiesgħa milbusa b’xejn minn taħtha, biex ma nsemmux is&#8209;sigarett u l&#8209;bokkin, Beneditta kellha qagħda u dehra ta’ waħda kunfidenti u assertiva, li fil&#8209;fatt hekk kienet. Kienet dik li l&#8209;iktar iġġenninhom lill&#8209;mistednin u forsi għalhekk kienet il&#8209;favorita ta’ Madre Dolorosa. Kull tant ħin Beneditta bdiet taqbad il&#8209;bokkin bejn is&#8209;swaba’ ta’ idejha u tiġbed in&#8209;nifs bil&#8209;mod daqslikieku għemilha stess seta’ jgħinha tasal aħjar għal tarf ħsibijietha. Malli tieqaf tieħu n&#8209;nifs ’il ġewwa, tħares lejn it&#8209;tfajliet mixħutin imxaħxħin, min fuq pultruna, min fuq siġġu, min fuq l&#8209;imħaded mal&#8209;art, tiddritta daharha, tħalli n&#8209;nifs jerġa’ joħroġ bil&#8209;mod u b’passi twal imma llajmati tmur fuq waħda mit&#8209;tfajliet u tfesfsilha f’widintha.</p>
          <p>Id&#8209;darba li l&#8209;ewwel tfesfisha waslet f’widnet Carmelina, din faqqgħet daħqha u berrqet għajnejha, imbagħad qamet tiġri sal&#8209;kannapé faċċata tagħha fejn kien hemm Marija Assunta u għadditilha kliem Beneditta. Marija Assunta tbissmet iżda baqgħet mitluqa fejn kienet, kemm dawret wiċċha lejn il&#8209;lemin tagħha u kliem Carmelina issa pespsithom f’widnet Jeanne, li ġġebbdet ftit u fesfsithom lil Marwa, li qamet u marret tfesfishom b’nofs daħqa f’widnet iż&#8209;żgħira Nathaline, li malli semgħethom la daħqet, la tbissmet u lanqas tħarrket minn fejn kienet. Ħarset lejn it&#8209;tfajliet l&#8209;oħra u ntebħet li ma kellha ’l ħadd iktar lil min tgħaddiha d&#8209;dagħwa friska ta’ Beneditta ħlief lil Madre Dolorosa. Il&#8209;Madre kienet bilqiegħda fuq siġġu stil Vittorjan bil&#8209;magħqad ikkuttunat miksi bid&#8209;damask ċar lewn ix&#8209;xampanja, is&#8209;saqajn ta’ quddiem imżaqqin ’il barra. Madankollu, xejn minn dan ma kien qed jidher, mgħotti kif kien mill&#8209;figura mdaqqsa u lbies elaborat ta’ dublett fuq ieħor u ieħor ta’ Madre Dolorosa, li, kif kulħadd kien jgħid dwarha, kienet qisha vara. Is&#8209;siġġu Vittorjan kien maġenb il&#8209;mejda ċkejkna fejn kienet tkun dejjem il&#8209;Madre dal&#8209;ħin tal&#8209;ġurnata huma u jsawru litanija ġdida ta’ dgħawiet qabel isir il&#8209;ħin tal&#8209;ikla ta’ nofsinhar, tpejjep sigarru mill&#8209;ħfief, oħxon u qsajjar ma’ kafè iswed karg u biċċa ċikkulata ħelwa. Qaltilha, bil&#8209;lajma, il&#8209;Madre lil Nathaline, jien l&#8209;aktar waħda baxxa minn dawn kollha mwelldin minn mara, bħal donnha biex tħeġġiġha ma tistħix tgħaddilha l&#8209;kelmiet faħxija li kienet semgħet f’widintha mingħand Marwa, mingħand Jeanne, mingħand Marija Assunta mingħand Carmelina mingħand Beneditta, u fl&#8209;istess ħin biex timla l&#8209;vojt tas&#8209;skiet tqil li kienet iġġor magħha kull fejn tmur il&#8209;ġdida Nathaline. Nathaline donnha nfixlet iktar, iżda qamet minn fejn kienet u marret sa ħdejn il&#8209;Madre, niżlet għarkupptejha, bisitilha idha u minn ħobbha ħarġet il&#8209;kwadern ċkejken marbut ma’ kurdunċin u mdendel m’għonqha li kienet tuża biex tikteb dak li xtaqet tgħid. Ħarbxet fuq l&#8209;ewwel paġna l&#8209;kliem li kienet sefsfitilha Marwa, qatgħetha u għaddietha lill&#8209;Madre. Din daret fuq is&#8209;siġġu biex tħares lejn it&#8209;tfajliet, tefgħet fuq wiċċha ħarsa mġebbda ta’ dieqa u dulur, u ddeklamathom biex jisimgħuhom kollha kemm huma. Madre Immacolata Concetta, li rari kienet tieħu sehem f’dawn il&#8209;logħbiet tad&#8209;dagħajja Beneditta, kienet hemm, kwieta bilqiegħda fuq is&#8209;siġġu stil Vittorjan l&#8209;ieħor biswit Madre Dolorosa, għajnejha magħluqin, fid&#8209;dieher tagħti x’tifhem li moħħha medhi xi mkien ieħor iżda tabilħaqq tisma’ kollox u tixtarru. Wara dil&#8209;logħba kienet taf li kien se jmiss tagħha, dik tal&#8209;istejjer oxxeni ta’ moħħha. Id&#8209;dagħa ta’ Beneditta ma kienx ħlief kebbies għall&#8209;moħħ żnaturat ta’ Concetta. Did&#8209;darba Beneditta kienet żewqet id&#8209;dawgħa b’taħlita ta’ ġenitali, ekskreta u qaddisin f’ordni sintattikament korretta iżda li setgħet tagħmel sens biss fil&#8209;mitkellem. It&#8209;tfajliet ċapċpu kemm lilha u kemm lil Madre u din għolliet ħuġbejha biex tirringrazzjahom, u tbissmet kemmxejn lil Beneditta biex turiha li taħdem bħala dagħwa, jistgħu jżommuha biex jużawha l&#8209;Ġimgħa, u li setgħet tibda taħseb fid&#8209;dagħwa li jmiss. Għaż&#8209;żewġ dagħwiet ta’ qabel din, Dolores kienet xenglet rasha, l&#8209;ewwel waħda għax instemgħet imqanżħa, it&#8209;tieni għax dakinhar ma daqqitilhiex ir&#8209;referenza oxxena għall&#8209;Addolorata.</p>
          <p>Waqt l&#8209;għerusija, omm Dolores, fi żmien meta l&#8209;ħajja ma kienet għadha għakksitha bl&#8209;ebda niket u mrar, kien fettillha tagħmel wegħda quddiem ix&#8209;xbieha ta’ Marija Addolorata mogħnija bis&#8209;seba’ stalletti li kellha f’kamritha, li jekk qatt l&#8209;ewwel wild tagħha tkunilha tifla u f’saħħitha, issemmiha għaliha. Iżda tal&#8209;ewwel kien tifel u difnuh jumejn wara t&#8209;twelid. It&#8209;tieni difnuh kellu biss xahar. Meta fl&#8209;aħħar twilditilha Maria Dolores, kien minnu li voto fecit gratia accepit, iżda n&#8209;nifda tal&#8209;istalletti kienet laħqet daħlitilha sal&#8209;fond ta’ qalbha u isem id&#8209;Duluri ommha tagħtulha miżgħud lest bl&#8209;imrar. Dak sens ta’ ħtija li fenha lil ommha malli daħħlitha f’rasha li l&#8209;imwiet ta’ wliedha s&#8209;subien kien il&#8209;kastig li stħoqqilha talli f’qalbha dejjem xtaqet li, bil&#8209;kontra ta’ kull wieħed u waħda mill&#8209;familja tagħha u ta’ żewġha, bil&#8209;kontra tal&#8209;qraba u tal&#8209;ġirien, u ta’ kull ħadd ieħor li kienet taf u anki li ma tafx, ikollha mhux iben l&#8209;ewwel imma bint. Bla dubju, kienet tistqarr Madre Dolorosa hija u tirrakkonta lil kull min jogħġbu jisma’ dwar l&#8209;għadab t’ommha u t&#8209;tifsira mistura wara l&#8209;isem li kienet qegħditilha fuq rasha, l&#8209;ebda isem ieħor ma seta’ qatt jixirqilha daqsu. Ommha kienet mietet jisgħobbiha li lil bintha kienet għadditilha niket u swidija biss, u ċ-ċkejkna Dolores kienet bkiet u bkiet sa ma għajjiet. Mar&#8209;rakkont Madre Dolorosa kienet tagħti fuq sidirha u tagħfas il&#8209;laptu f’ħobbha, tesklama li hi kienet b’hekk bint id&#8209;dulur, qalbha mfawra bin&#8209;niket sa mit&#8209;twelid. U li kienet omm id&#8209;dulur ukoll, għax kienet hi, bħal kull mara u omm oħra kif xieraq u hekk għandu jkun mill&#8209;bidu sat&#8209;tmiem, l&#8209;omm li tħenn, l&#8209;omm li tħoss, l&#8209;omm li tilqa’ fi ħdanha, f’qalbha u f’ħoġorha t&#8209;tbatija u l&#8209;uġigħ tal&#8209;oħrajn. Kienet hi li terfa’ dan kollu fuq spallejha u f’dirgħajha, issa għajjenin, hi li tħoss u tibki għall&#8209;oħrajn. Hi dik li tieħu ħsieb. Biex ma ssemmix li hi kienet dik li rat it&#8209;tbatija ta’ binha u tilfitu, x’hemm destin aktar kiefer għal omm li titlef lill&#8209;iben waħdieni tagħha, kienet tixher mixħuta kobba mal&#8209;art. Ħarsu lejja, kienet tkompli, għajnejja jixhdu kulma qed inħoss. Arawh id&#8209;dmugħ jinġema’, arawh in&#8209;niket nieżel gelgul. Arawha l&#8209;passjoni ta’ dil&#8209;mara li batiet. Demgħati ta’ mara, demgħati b’saħħithom imma wkoll dgħajfin. Imbagħad kienet timsaħ għajnejha – li għal Dolores kienu mhux biss tieqa imma vetrina sħiħa li fiha kienet tesponi wirja vasta ta’ tqanqiliet il&#8209;qalb - tqum u tiddritta, wiċċha ’l fuq iżda ħarsitha ’l isfel, isserdaq quddiem il&#8209;mistednin, tilqa’ ċ-ċapċiċ ta’ dawk li kienu jiġu apposta għat&#8209;teatrin li kienet tħejjilhom għandha, flimkien max&#8209;xebbiet, nhar ta’ Ġimgħa filgħaxija.</p>
          <p>Waqt għodwiet bħal dawn ta’ nhar ta’ Tnejn, Madre Dolorosa, Madre Concetta, Beneditta, Marija Assunta, Carmelina, Marwa, Nathaline, Jeanne, jew xi minn daqqiet, Damjan, kienu jkunu kollha kemm huma medhija jfasslu bi tħejjija għas&#8209;serata ta’ din il&#8209;ġimgħa. Illum kienu miġburin jgħidu li jiġihom f’rashom, waħda għażlet minn stejjer li kienu ilhom ma jtellgħu, oħra pproponiet li jirrepetu waħda li tellgħu dal&#8209;aħħar, kemm jagħtuha dehra xort’oħra lanqas tibqa’ tintgħaraf, waħda qagħdet kwieta tqalleb fil&#8209;kotba biex titnebbaħ imbagħad tagħżel, waħda oħra ħarġet bl&#8209;idea li setgħu joħolqu logħba jew storja kollha kemm hi ġdida. Madre Dolorosa baqgħet siekta, tismagħhom kollha jtaqtqu u jgħidu tagħhom, tixtarr kull tnebbiħa biex tagħraf kif sal&#8209;aħħar tal&#8209;jum kienu se jisiltu l&#8209;aħjar biċċiet li jkunu jistgħu jġonġu flimkien. It&#8209;tfassil għal Dolores ma kienx beda llum, lanqas it&#8209;Tnejn ta’ qabel u ta’ qabel. F’għajnejn Dolores, dat&#8209;tfassil ta’ nhar ta’ Tnejn kien jixhed, fiċ&#8209;ċokon tiegħu, it&#8209;tfassil kollu li mara jkollha tfassal f’ħajjitha qabel taqta’ u tibda tgħix. Kienet ilha sew Dolores li fasslitha ħajjitha, qieset is&#8209;sura li xtaqitha jkollha, immudellatha mhux biss fuq dik u fuq l&#8209;oħra li ħolmot li tkun bħalhom iżda anki fuq l&#8209;oħrajn kollha li ħadithom bħala eżempju ta’ kif qatt ma riedet tkun. Fasslet biċċa fuq waħda, biċċ’oħra fuq l&#8209;oħra, imbagħad qatgħet u ġonġiet magħhom kulma kien żejjed jew nieqes biex dil&#8209;libsa tfassalha kif xtaqitha hi. Kienet tgħidilhom il&#8209;Madre lit&#8209;tfajliet, hi u tirrakkuntalhom dwar it&#8209;tfassil ta’ ħajjitha, li bħal Santa Tereża drabi riedet tmut mewta martri u drabi oħrajn rat kif wettqet għemejjel li xejn ma jagħtu pjaċir lil Alla. It&#8209;tfassila tajba, voldjieri, kienet tkompli tfissrilhom, hija dik fejn is&#8209;sewwa taf iġġonġih mal&#8209;kontra. Kienet ittgħarrfilhom ta’ spiss ukoll li tfassila kif xieraq hi dik li taħtha midfunin mijiet ta’ tfassiliet, tfassiliet oħra tiegħek, tfassiliet ta’ oħrajn. Waħdiet minnhom jibqgħu jidhru, tagħrafhom avolja minn taħt, waħdiet tinsa li qatt kienu hemm iżda hemm qegħdin u hemm jibqgħu, maż&#8209;żmien ikomplu jissaħħu biex jifilħu jerfgħu t&#8209;toqol tal&#8209;oħrajn fuqhom. Jinbidlu f’sisien u jservu ta’ qiegħa li fuqhom tibni dik il&#8209;mara li tixtieq issir, mara merfugħa min&#8209;nisa l&#8209;oħrajn kollha ta’ qabilha, mara b’saħħitha għax tgħallmet dgħufithom, qalbiena għax fehmet beżgħathom, setgħana għax għarfet is&#8209;setgħa mistura fihom kollha.</p>
          <p>Wara li temmet l&#8209;istorja li kellha x’tirrakkuntalhom dalgħodu Madre Immacolata Concetta, u qabel ma t&#8209;tfajliet għalqu t&#8209;tfassilha ta’ filgħodu u telqu għall&#8209;ikel, Madre Dolorosa, hija u tħares lejn Concetta imbagħad lejhom, infurmathom li dis&#8209;sena l&#8209;inkurunazzjoni tal&#8209;Madonna fl&#8209;ewwel ta’ Mejju kienet se taħbat proprju l&#8209;Ġimgħa. Imbagħad bagħtithom għall&#8209;ikel għax illum hija u Concetta kienu se jieklu għal rashom. Għid li meta Dolores kienet issajjar ikla għaliha u għal Concetta weħidhom kien ifisser li kienet fil&#8209;burdata li tfissisdha u li x’aktarx kellha xi aħbar tajba ġdida xi ttgħarrfilha. Jew inkella l&#8209;aħbar kienet ħażina u Dolores kienet mifnija bl&#8209;inkwiet. Dolores mhux li tant kienet tħabbrek fil&#8209;kċina, veru li dejjem għaddejja imma t&#8209;tisjir rari kien ikun l&#8209;ewwel ħsieb tagħha tal&#8209;ġurnata. Kif imniżżel f’waħda mill&#8209;klawżoli fil&#8209;kuntratt li kull tfajla kellha tiffirma qabel ma titħalla tidħol tgħix fid&#8209;dar ta’ Dolores u Concetta, kien f’idejn it&#8209;tfajliet biex jiftiehmu bejniethom min minnhom kienet se tieħu ħsieb ix&#8209;xiri tal&#8209;ikel, il&#8209;ħami u t&#8209;tisjir matul il&#8209;ġimgħa. Illum Dolores kellha aptit tkun waħidha ma’ oħtha Concetta, li qatt ma kienet tgħid le għall&#8209;ikel ta’ Dolores, speċjalment meta, bħal&#8209;lum, kienet tixwilha l&#8209;ħut. Sakemm it&#8209;tfajliet kielu fir&#8209;refettorju, Dolores u Concetta qagħdu waħidhom fil&#8209;kċina. Waħidhom flimkien donnhom kienu jinżgħu minn fuqhom għexieren ta’ snin, jitilquhom munzell mas&#8209;sieq tal&#8209;mejda, u jibdew itaqtqu flimkien qishom għadhom lanqas għalquhom l&#8209;għoxrin għalkemm anki dak iż&#8209;żmien, l&#8209;iktar li kienet ittaqtaq kienet Dolores, u Concetta kienet tippreferi toqgħod tismagħha bil&#8209;kwiet. Setgħu anki kienu waħidhom f’did&#8209;dar bħalissa, għax waħidhom fil&#8209;kċina kien qisu għeb kulħadd barra huma. Dolores poġġiet l&#8209;istanjata tal&#8209;kafè fuq in&#8209;nar.</p>
          <p>Mhemmx qbil bejnha u Concetta dwar min minnhom kien ħareġ biha l&#8209;ewwel l&#8209;idea li jmorru jgħixu flimkien. Skont ir&#8209;rakkonti ta’ Dolores, li mhux dejjem galbu toqgħod fuqhom biss, kien meta qatgħetha li titlaq mingħand is&#8209;sorijiet u bdiet tfittex fejn toqgħod għal rasha. Drabi kienet tinsinwa li mill&#8209;kunvent kienu keċċewha minħabba mġiba immorali, oħrajn li ħarbet biex twelled lil Damjan bil&#8209;moħbi tas&#8209;sorijiet u darba kultant iżżewwaqha sew u tistqarr li kienet ġiet maħtufa minn kamritha fil&#8209;kunvent u miżmuma minn ċorma rġiel ta’ qattgħani, sa ma rnexxielha tqarraq bihom u tiżgiċċalhom. Iżda meta kienet tkun waħidha ma’ Concetta kienet toqrob lejn il&#8209;veru, huma u jiftakru fil&#8209;jiem meta kienu joħolmu li jkollhom dar tagħhom fejn setgħu jagħmlu dak kollu li jiġihom f’rashom mingħajr ma jagħtu kont tiegħu lil ħadd. U la t&#8209;tnejn kellhom l&#8209;istess ħolma setgħu anki jaqsmuha bejniethom dar bħal dik. Concetta ta’ sikwit tfakkarha lil Dolores li kienet hi li ħajritha toħroġ mill&#8209;kunvent waqt in&#8209;novizzjat, u li kieku ma kinitx semgħet minnha dak iż&#8209;żmien, hemmhekk kienet tkun għadha, u x’aktarx veru kienet tkun laħqet Madre. Ħalliha li ma’ dal&#8209;kliem, Dolores, biex tiġbdilha saqajha, tibda teqridilha li, mela kienet hi li tellfitha l&#8209;vokazzjoni u ħassritilha ħajjitha, u issa se jkollha tbati l&#8209;pieni tal&#8209;infern. Concetta tqarras wiċċha għax ġieli jgħaddulha ħsibijiet koroh bħal dawn, u proprju għalhekk titfagħhomlha Dolores dawn l&#8209;akkużi, għax taf kemm hi bożja Concetta, u li kienu se jġiegħluha thewden u jtajrulha n&#8209;ngħas.</p>
          <p>Id&#8209;dar innifisha mbagħad ġiet b’ċikka, kienet qaltilhom biha is&#8209;Sa Marie li kienet tnaddaf kemm fid&#8209;dar ta’ omm u missier Concetta kif ukoll fi djar kbar oħrjan fosthom dik tal&#8209;aħwa Sciberras. L&#8209;erba’ aħwa għożżieb, li għexu ħajja twila ġmielhom għax l&#8209;erbgħa l’huma kienu laħqu għalquhom id&#8209;disgħin, kien mietu wieħed wara l&#8209;ieħor f’temp ta’ ftit xhur u d&#8209;dar, battala, kienet għall&#8209;kiri. Concetta kienet tħajret tistaqsi dwarha qabel tmur taraha. Saret taf mingħand is&#8209;Sa Marie li l&#8209;aħwa kienu twieldu u għexu ħajjithom kollha fiha dik id&#8209;dar. Semgħet li kien xtraha missierhom maż&#8209;żwieġ m’ommhom. Semgħet ukoll li kien bniedem żorr u li jum fost l&#8209;oħrajn kien telaq lil martu u ’l uliedu, għeb mill&#8209;pajjiż u qatt ma reġa’ ġie lura. Kliem is&#8209;Sa Marie qanqlilha l&#8209;kurżità u fl&#8209;aħħar Concetta qatgħetha li tmur taraha.</p>
          <p>Dolores, li d&#8209;djar vojta kienu jagħmlu biha, kienet marret magħha. Minn dejjem tiftakarha jkollha ħolm stramb u mħawwad dwar il&#8209;bini. L&#8209;aktar jekk kienet għadha kif semgħet b’xi post ġdid jew daħlet f’binja għall&#8209;ewwel darba. Fil&#8209;ħolm donnu ġewwa kien jinħass ikbar milli jidher minn barra, u hekk kif kienet tkun f’kamra kienet titfaċċa kamra oħra warajha, u s&#8209;sulari l&#8209;istess, ’il fuq u ’l isfel, kull kamra u sular imżejjen fi stil xejn simili għal ta’ qabilhom. Ma tinsa qatt, dejjem tgħid, il&#8209;ħolma li ġietha f’rasha dak il&#8209;lejl wara li kienet daħlet f’axxensur l&#8209;ewwel darba f’ħajjitha, li kien għadu kif tqiegħed fil&#8209;kunvent tad&#8209;Dumnikani, dawk il&#8209;qatta’ klieb!. Ħassitha qattgħet il&#8209;lejl kollu tiela’ u nieżla f’dil&#8209;gabuba mekkanika, is&#8209;sulari bħal donnhom bdew jiżdiedu iktar ma tipprova titla’ ’l fuq, lejn il&#8209;bejt jew ’l isfel biex tinżel fil&#8209;kantina. Kull meta ħassitha tieqaf, fetħet il&#8209;bieb u ttawlet. F’sular minnhom ma rat xejn ħlief indurar, f’ieħor kollox kulur id&#8209;dmija, terġa’ f’ieħor kull mhemm kien injam u f’ta’ warajh kollox kien miksi damask iswed dlam. Fid&#8209;dar tal&#8209;aħwa Sciberras ma kienx hemm axxensur iżda Dolores hemm ratu reġgħet fil&#8209;ħolm. Id&#8209;dar ħolmitha mill&#8209;inqas tliet darbiet akbar milli verament kienet, il&#8209;ġnien stħajlitu bla bidu bla tmiem, u fil&#8209;ħolm żewqitu b’siġar m’ogħla s&#8209;smewwiet u fjuri ta’ kull lewn. Tista’ tgħid li mas&#8209;snin kull min ġie jżurhom semagħhom dawn ir&#8209;rakkonti ta’ kif Dolores kienet ħolmitha, għax forsi hekk xtaqitha, qabel ma żaritha did&#8209;dar. Il&#8209;bini minn ġewwa minn dejjem iġenninni, kienet tgħidilhom, imbagħad kienet tintefa’ tgħannilhom dwar tifkiriet minn tfulitha u dwar kemm kien ta’ ferħ kbir għaliha, hi u tilgħab mat&#8209;tfal tamparha, tibni l&#8209;monasteri u tixxennaq li ssir soru, jew tgħix ħajja ta’ eremità u forsi, għaliex le? tmut martri. Imbagħad kienet tkompli tiddeskrivi dak l&#8209;ewwel jum li kienet sabet ruħha f’did&#8209;dar. Ma kinitx dar żgħira, biss biss kienet fuq tliet sulari, b’intrata wiesgħa u kmamar fuq kull naħa tagħha. Fuq wara kien hemm daqsxejn ta’ ġardina mogħnija bil&#8209;fjuri u s&#8209;siġar tal&#8209;larinġ. Fin&#8209;nofs tad&#8209;dar kien hemm bitħa li stajt tibqa’ sejjer dritt għaliha malli tidħol mill&#8209;bieb ta’ barra, timxi t&#8209;tul kollu tal&#8209;intrata u tgħaddi mill&#8209;kamra mdaqqsa li fi żmien l&#8209;aħwa Sciberras kienet isservi bħala l&#8209;kamra tal&#8209;ikel, illum kulħadd kien jafha bħala s&#8209;sala tal&#8209;mistednin. Malli toħroġ mill&#8209;bieb li jagħti għall&#8209;bitħa, issib ruħek taħt il&#8209;loġoġ, li kienu fuq dik in&#8209;naħa biss. Faċċata tal&#8209;loġoġ kien hemm statwa mdaqqsa tal&#8209;Madonna mserrħa fuq munzell ġebliet. Meta daħlu jaraw id&#8209;dar, Dolores malajr intebħet li kienet iżgħar milli kienet ħolmitha, iżda hi u timxi minn kamra għall&#8209;oħra bdiet tistagħġeb bil&#8209;kobor u l&#8209;ġmiel, u idejha bdew jogħrkuha bil&#8209;ħerqa li jibdew jarmawha u jżejnuha u jagħtuha dehra ġdida fjamanta, mhux ’il bogħod minn kif kienet ratha fil&#8209;ħolm. Għall&#8209;ewwel darba, bdiet tgħid, setgħet tmidd idejha tfassal, taqta’ u tħit purtieri tad&#8209;damask biex iżżejjen tagħha f’tagħha, skont il&#8209;gosti tagħha fejn jidħlu kuluri u kwalità tal&#8209;ħjut u d&#8209;drappijiet. Hawnhekk inqiegħed ġardiniera bil&#8209;mirja u l&#8209;ixkafef għall&#8209;pjanti, hawnhekk irrid pjanu, minn dejjem xtaqt pjanu fid&#8209;dar, dil&#8209;kamra fuq l&#8209;ikħal għall&#8209;kunċizzjoni, u din fuq l&#8209;iswed għad&#8209;duluri, hawnhekk il&#8209;librerija u rrid bust ta’ De Amicis, das&#8209;sular għall&#8209;kmamar tas&#8209;sodda, is&#8209;sodda rridha bil&#8209;kurtinaġġ, il&#8209;bjankerija nħitha jien bir&#8209;rakkmu fit&#8209;truf, din kamra tal&#8209;banju tmur, u din inħalliha għax&#8209;xogħol tal&#8209;insiġ, nara jirnexxilix indaħħlu n&#8209;newl minn dal&#8209;bieb. Concetta kienet qatgħetilha kliemha u fakkritha li jekk kienu se jidħlu joqogħdu fiha flimkien, id&#8209;dar kienet se tkun tagħha wkoll mhux ta’ Dolores biss. Iżda Dolores xejret idha biex turiha li hekk riedet tgħid, u kompliet tifli kull ħajt u rokna ta’ kull kamra f’kull sular, telenka għal kull waħda minnhom ix&#8209;xogħol li kienet beħsiebha twettaq b’idejha stess. Concetta ma kellhiex il&#8209;marda tax&#8209;xogħol li kellha Dolores, u lanqas ma kienet iffissata bħalha fit&#8209;tiżjin u t&#8209;tlellix, u allura malajr ftehmu li kienu jaqblu, u l&#8209;kirja tad&#8209;dar għaddiet f’idejhom f’qasir żmien. Fl&#8209;aħħar kienu sabu mezz kif jeħilsu minn xikel missirijiethom u jieħdu rajhom f’idejhom. F’idejhom kellhom iċ&#8209;ċavetta għad&#8209;dar tagħhom fejn setgħu jilagħbu kemm iridu tal&#8209;aħwa Marta u Marija, kif spiss kienu jagħmlu meta kienu iżgħar. Din kienet se tkun id&#8209;dar tagħhom u fiha kienu se jgħixu nisa biss. Ir&#8209;raġel seta’ biss ikun mistieden, dettall importanti ferm kemm għal Concetta kif ukoll għal Dolores. Il&#8209;mistieden, kienu qablu, huwa dak li seta’ jidħol fid&#8209;dar tagħhom biss bil&#8209;permess u x&#8209;xewqa tagħhom, u tul iż&#8209;żjara tiegħu fid&#8209;dar kellu jaċċetta li jsegwi r&#8209;regoli imposti fuqu minnhom. Il&#8209;jedd, dejjem tgħid Madre Dolorosa lit&#8209;tfajliet, qatt ma m’għandu jitħalla f’idejn la rġiel u lanqas mistednin, għax irrid noqgħod b’seba’ mitt għajn li ma jerġa’ jkolli l&#8209;ebda sid. Fid&#8209;dar ta’ missierha kienu dejjem iżjed nisa, iżda jsaltan fuqhom kollha kien il&#8209;missier. Fil&#8209;kunvent kienu kollha nisa wkoll, waħda setgħana fuq l&#8209;oħra sa ma jasal qassis u tarahom ibulu taħthom anki jekk ikun għadu frisk frisk min&#8209;novizzjat. Din kienet se tkun l&#8209;ewwel u qabel kollox id&#8209;dar tagħha u hawn ġew ir&#8209;raġel ma kien se jingħata l&#8209;ebda jedd. Ħalliha li kellhom jgħaddu l&#8209;isbaħ għaxar snin sa ma d&#8209;dar fetħuha l&#8209;ewwel għat&#8209;tfajliet imbagħad għall&#8209;mistednin irġiel. Għax l&#8209;ewwel u qabel kollox Dolores riedet li d&#8209;dar iżidulha kampnar.</p>
          <p>Qaltilha f’ħin minnhom Dolores lil Concetta, huma u jixorbu l&#8209;kafè, li saret taf mingħand Marwa s&#8209;sindikajra li xi ħadd tela’ jistaħbilhom fil&#8209;kampnar fuq il&#8209;bejt. Concetta berrqet għajnejha eżatt kif kienet qed tistenniha tagħmel Dolores. Għax jekk kien daħlilhom xi ħadd fid&#8209;dar u kien baqa’ mistoħbi fil&#8209;garigor dejjaq li kien jagħti għall&#8209;bejt u l&#8209;kampnar, għid li ġej l&#8209;inkwiet.</p>
          <p>Il&#8209;kampnar ma setgħux jaqblu dwaru. Dolores riditu għall&#8209;ħoss tal&#8209;qniepen u ċ-ċuqlajta, li ma setgħetx tgħix ’il bogħod minnhom, skont hi. Concetta opponietha għax it&#8209;torrijiet ma kinitx iġġerragħhom, fid&#8209;dar tagħhom torri ma kellux ikun, Dolores merietha li kampnar riedet mhux torri, Concetta weġbitha li kienu l&#8209;istess. Dolores qaltilha li le, ma kinux, u l&#8209;battibekk baqa’ għaddej is&#8209;snin sa ma fl&#8209;aħħar Concetta ċediet għax wara kollox ma kinitx tagħmlilha daqshekk differenza, l&#8209;aqwa li fil&#8209;kampnar idendlu qniepen biss għax il&#8209;ħoss taċ&#8209;ċuqlajtha ma jdoqqx għal widnejha u jqabbadha uġigħ ta’ ras. Meta d&#8209;dar waqfu jikruha peress li kienu se jixtruha bil&#8209;flus li fl&#8209;aħħar irnexxielha tiret Dolores meta mietu zijietha, applikaw għall&#8209;permess biex itellgħu kampnar għoli tmien metri fuq in&#8209;naħa tal&#8209;lemin tal&#8209;bejt fejn kien hemm it&#8209;tamboċċ. Il&#8209;ħġieġa kwadra fis&#8209;saqaf kienet ilha ttiha f’għajnha lil Dolores u ma qagħditx kwieta sa ma fl&#8209;aħħar irnexxielha taqlagħha minn hemm u tkompli tibni iktar ’il fuq.</p>
          <p>Il&#8209;mistieden mistenni, xħin jasal nilqgħuh. Jekk jasal kmieni jistenna, jekk tard inċanfruh. L&#8209;istedina u l&#8209;istennija jmorru id f’id, dejjem tgħid Dolores. F’dar missierha kienet tqieset inqas minn, mistiedna u tkeċċiet meta ħaddieħor dehirlu li kien skadielha ż-żmien. U fil&#8209;kunvent kienet mistiedna wkoll sa ċertu punt, la l&#8209;kunvent u lanqas kamritha qatt ma kienet tista’ ssejħilhom verament tagħha. Fid&#8209;dar ma’ Concetta issa kienet is&#8209;sidt, ir&#8209;raj kien f’idejha, u ħadd iktar ma kien se jitħalla jidħol f’darha mingħajr ma jidħlu fis&#8209;seħħ ir&#8209;regoli impliċiti tal&#8209;istedina, kif kien għarrafhom in&#8209;nutar meta talbuh parir dwar dan. Jiġifieri, kompla jispjegalhom, min jidħol għandkom jista’ biss jidħol b’invit, u jista’ jibqa’ fid&#8209;dar biss b’kuntratt li jinkludi kemm il&#8209;bidu kif ukoll it&#8209;tmiem tas&#8209;soġġorn. Id&#8209;dar innifisha kienu mbagħad qassmuha skont il&#8209;kmamar u s&#8209;sulari fejn setgħu jew ma setgħux jidħlu l&#8209;mistednin. It&#8209;tfajliet kienu l&#8209;ewwel esperiment bil&#8209;mistednin, jiġifieri s&#8209;soġġorn fit&#8209;tul li beda bħala għadd ta’ ġimgħat, imbagħad xhur u li fl&#8209;aħħar estenda saħansitra għal snin. Ġeneralment għas&#8209;soġġorn fit&#8209;tul kienu jaċċettaw biss nisa, anzi tfajliet, u l&#8209;kuntratt ta’ dawn Dolores kienet qatgħetha li tiffirmah biss nhar ta’ Tnejn, għax tfassil fit&#8209;tul bħal dan, dejjem tgħid, ma tistax tibdieh ma’ tmiem il&#8209;ġimgħa. Fit&#8209;tieni fażi nħoloq tip ieħor ta’ mistieden, dak fejn is&#8209;soġġorn kellu jkun fil&#8209;qosor, u dan dejjem baqa’ l&#8209;istess, jiġifieri għadd ta’ sigħat f’ġurnata partikolari tal&#8209;ġimgħa, maż&#8209;żmien kienet intagħżlet il&#8209;Ġimgħa u l&#8209;kuntratt kien jiġi ffirmat dakinhar stess, fejn il&#8209;ġurnata kienet tinftiehem li testendi minn waranofsinhar għal&#8209;lejl iżda ma ttawwalx sal&#8209;għada filgħodu. Għal dawn kienu jistiednu biss irġiel. Iżda bħal f’kollox kien hemm l&#8209;eċċezzjonijiet. Is&#8209;soġġorn ta’ Damjan, pereżempju, kien fit&#8209;tul. U wkoll dak ta’ Sidor, li kellu saħħa ta’ bagħal u kien ġie mistieden joqgħod għandhom fit&#8209;tul u joħdilhom ħsieb il&#8209;manutenzjoni tad&#8209;dar. Sintendi, fejn jidħlu l&#8209;irġiel u s&#8209;soġġorn fit&#8209;tul kellu jkun hemm bilfors qbil bejn Concetta u Dolores. U minkejja li Concetta ma kellhiex tant grazzja mal&#8209;fsied u l&#8209;kapriċċi ta’ Damjan, u li Dolores lil Sidor kienet tistmerru għax, kif kienet tgħid hi, Sidor ibadbad u nittien, iż&#8209;żewġ nisa kienu qablu li dawn it&#8209;tnejn, u dawn biss, setgħu jibqgħu fid&#8209;dar fit&#8209;tul bil&#8209;patt li jċedu kull jedd li jieħdu deċiżjonijiet minn rajhom dwar it&#8209;tmexxija tad&#8209;dar. Li issa kien daħlilhom xi ħadd fid&#8209;dar mingħajr l&#8209;istedina tagħhom, jew li mistieden tela’ fuq mingħajr permess u qagħad jiddieħek bihom u jbeżżagħhom f’darhom stess, għal Dolores u Concetta dan kien biċċa inkwiet sew. It&#8209;Tnejn waranofsinhar Concetta qabbdet lil Sidor jispezzjona d&#8209;dar kollha, mill&#8209;kantunieri mmuffati tal&#8209;kantina sal&#8209;ogħla rkejjen miżgħuda għanqbut tal&#8209;kampnar, jara jsibx ħjiel ta’ dan li kien daħlilhom fejn ma jesgħux.</p>
          <p>Sidor mar lura għand Concetta fit&#8209;tard b’idu f’idu.</p>
          <p>***</p>
          <p>Qisu mitt darba u aqtgħu darba, widdbithom Dolores filgħodu wara l&#8209;fatra. Illum kien it&#8209;Tlieta u minn kmieni Dolores u t&#8209;tfajliet ssukktaw iħabirku biex, qasqas ’l hawn aqta’ ’l hemm, jibdew jagħtu sura lill&#8209;buzzett li kienu fasslu l&#8209;jum ta’ qabel wara li qiesu sew liema stejjer jagħżlu u ma’ liema ideat iġonġuhom minn dawk kollha li kienu ħarġu bihom għall&#8209;Ġimgħa l&#8209;Kbira. Imbagħad għal kull waħda minn dawn kienu għażlu liema drappijiet jaqtgħu, liema jwarrbu, liema jerfgħu, liema jżommu għall&#8209;Ġimgħa ta’ wara minflok. Mhux ta’ b’xejn li t&#8209;Tlieta Dolores kienet issejħilha tal&#8209;Imqass. Sa filgħaxija, Dolores u t&#8209;tfajliet kienu jkunu fasslu l&#8209;ilbiesi, qatgħu d&#8209;drappijiet, xellewhom mill&#8209;ġnub, u qabbdulhom il&#8209;kmiem, imbagħad ġemgħulhom il&#8209;qadd u l&#8209;pulzieri sa ma raw li d&#8209;drappijiet issa bdew jieħdu xi ftit is&#8209;sura li jixtiequ. L&#8209;għada filgħodu kienu se jsibuhom fejn ħallewhom filgħaxija, kull libsa mixħuta mad&#8209;dahar ta’ siġġu madwar il&#8209;mejda l&#8209;kbira li kienet timla l&#8209;kamra tal&#8209;ħjata fl&#8209;ewwel sular.</p>
          <p>Wara ġurnata jħabirku Dolores baqgħet waħidha fil&#8209;kamra tal&#8209;ħjata, titwi xi biċċiet tad&#8209;drappijiet li kienu qatgħu u ma użawx, terfa’ l&#8209;fdalijiet, tiknes il&#8209;ħjut, tara li ma kienet se tarmi l&#8209;ebda labra jew ħolqa bi żball, avolja għajnejha ma tantx kienu għadhom tajbin u mhux l&#8209;ewwel darba li remiet buttuni, krieket, rukkelli ħajt u labar, anki dawk tas&#8209;sarwan, mingħajr ma ndunat. Kont aktar qed infittex il&#8209;gost tas&#8209;sensi u l&#8209;frugħat milli l&#8209;ġid veru ta’ ruħi, bdiet tgedwed waħidha minn taħt l&#8209;ilsien, kultant il&#8209;kliem bdiet tfesfsu kultant tgħannih. Kien hemm ħemda l&#8209;ġmiel tagħha fil&#8209;kamra tal&#8209;ħjata, taqa’ labra kienet tismagħha żgur anki jekk ma tarahiex. Qiegħdet, f’ħin minnhom, l&#8209;imqass lura fil&#8209;kaxxa tal&#8209;ħjata maġenbha, kaxxa tal&#8209;kawba mżaqqa mserrħa fuq par saqajn fejn kull sieq tinferaq fi tnejn, bħal swaba’ mfattrin, u li d&#8209;dehra kollha tagħha tfakkrek fil&#8209;wiżż, meta reġa’ bdielha u reġgħet ħarġitu. Fettlilha dak il&#8209;ħin taqta’ biċċa mid&#8209;drapp issatinat li kien għadu mifrux fuq il&#8209;mejda l&#8209;kbira tat&#8209;tfassil fil&#8209;kamra tal&#8209;ħjata, iżda malli ferrqet il&#8209;ponot tax&#8209;xfafar tiegħu ’l bogħod minn xulxin, biex tgħaddi d&#8209;drapp minn bejniethom u taqta’, reġa’ bdielha għat&#8209;tieni darba. Illejla kienet qed thewden, illejla Dolores ma kienx moħħha hawn. Marret, minflok, iġġib l&#8209;ittra li kienet ħalliet fuq il&#8209;banketta ta’ quddiem il&#8209;magna tal&#8209;ħjata. L&#8209;ittra kienet għadha ssiġillata fl&#8209;envelopp u Dolores kienet ilha minn filgħodu ttella’ u tniżżel tiftaħhiex. Kienet għadha qed tgħarbilha meta ntebħet li kienet diġà nifdet ponta minnhom tal&#8209;imqass u żarrtet is&#8209;siġill tal&#8209;envelopp. Kienet ittra twila mingħand Tessie. Waħda mill&#8209;ewwel ġrajjiet minn ħajjitha, li Dolores kienet irrakkuntat lil Concetta ftit wara li saru ħbieb, kienet dwar dik tar&#8209;riħa tas&#8209;sigarri. Is&#8209;sigarri, kienet qaltilha baxx baxx, qisha se tikxef xi sigriet, ifakkruni fir&#8209;riħa tad&#8209;dar ta’ missieri u fil&#8209;ġlied li kien ikolli m’oħti Tessie. Meta kien għadu ħaj missierha, Giovann Battist, is&#8209;sigarri kien iqabbadhom u jikkunsmahom bil&#8209;kwiet ma’ xi aperitiv jew diġestiv, waħdu fl&#8209;istudju, jiġifieri fejn kellu l&#8209;iscrittoio, kif kien isejjaħlu hu, dak bil&#8209;kxaxen imsakkrin li ċ-ċavetta tagħhom kien iżommha fil&#8209;but tal&#8209;ġlekk. Iżda r&#8209;riħa tagħhom kienet tibqa’ fuqu u donnu hu ma kienx jintebaħ li mbagħad kien joħroġha miegħu u jxerridha mad&#8209;dar. U Dolores, forsi kellha dawk it&#8209;tmien snin kollox, kienet toqgħod iddur warajh, mingħajr ma tħallih jintebaħ biha, inkella taqla’ xebgħa mill&#8209;kbar, u tgħaddi minn kamra għall&#8209;oħra ddeffes imneħirha fil&#8209;purtieri u t&#8209;tapizzeriji biex tibla’ fi mnifsejha r&#8209;riħa tas&#8209;sigarri li tant kienet togħġobha. Fuq missierha r&#8209;riħa tad&#8209;dħaħen tas&#8209;sigarri kienet iddejjaqha, kollox dwar missieri kont inxommu jinten, kienet qaltilha lil Concetta dakinhar, iżda mħallta mal&#8209;irwejjaħ tat&#8209;tessuti tal&#8209;bqija tad&#8209;dar dir&#8209;riħa kienet tinbidel f’waħda li mhux biss kienet togħġobha, iżda Dolores sa kienet tkun fuq ix&#8209;xwiek tistenna li missierha joħroġ mill&#8209;istudju u jerġa’ jfewwaħ biha kull ma kien tapizzat fid&#8209;dar. U għalhekk bdejt inpejjiphom bil&#8209;moħbi s&#8209;sigarri tal&#8209;pa, kienet qaltilha biex ittemm ir&#8209;rakkont.</p>
          <p>Dolores u oħtha kienu kibru f’dar fejn ħadd ma żamm lura milli jinfurmahom li missierhom kien ikun aktar ferħan kieku ħuthom is&#8209;subien kienu baqgħu ħajjin u huma ma tfaċċaw xejn. Żewġ subien kienu l&#8209;ħolma ta’ kull missier li kien jaħsibha bl&#8209;istess mod ta’ Giovann Battist. U meta wara ftit snin mietet ommhom, martu, ma żammx lura lanqas hu milli jisħitha li kienet qabdet u telqet, u ħalliet warajha l&#8209;bniet, setgħet anki ħadithom magħha, x’kien mingħaliha, li kien jaf kif għandu jrabbihom hu? Iz&#8209;zijiet daħlu fix&#8209;xena wara l&#8209;mewt ta’ martu, meta liż&#8209;żewġ ħutu l&#8209;bniet, il&#8209;kbira għażba u ż-żgħira armla u bla tfal, offrielhom li jiġu joqogħdu miegħu, hu jieħu ħsieb il&#8209;ħtiġijiet tagħhom u huma jieħdu ħsieb jindukrawlu ’l uliedu. Kien mal&#8209;mewt tal&#8209;omm u l&#8209;wasla taz&#8209;zijiet li beda t&#8209;tilwim bejn il&#8209;bniet u bdew jinstabtu l&#8209;bibien.</p>
          <p>Giovann Battist, kemm f’għemilu u kemm fid&#8209;dehra, kien raġel dritt, rett u strett, kif kienu mistennija jkunu l&#8209;irġiel tal&#8209;familja dak iż&#8209;żmien. Kien raġel assertiv u ċert minnu nnifsu u kien tal&#8209;fehma li għal kull mistoqsija hemm tweġiba, għal kull abjad jeżisti iswed, u għal kull intopp jinsab rimedju. Id&#8209;dar ħadd ma kien jażżarda jmerih jew iħaqqaqha miegħu, wara kollox ħlief nisa d&#8209;dar ma kienx hemm u l&#8209;ebda minn dawn ma kienet ta’ stoffa jew kellha sinsla soda biżżejjed biex tiqaflu. Iżda malli Giovann Battist kien jgħid tiegħu u jitlaq mill&#8209;kamra, biex jinqafel waħdu fl&#8209;istudju jew f’kamartu, l&#8209;għadab u n&#8209;nervi ta’ dawk li kien iħalli warajh kienu jinfexxuhom f’xulxin. Ħutu n&#8209;nisa, imbagħad, it&#8209;tensjoni minflok itaffuha u jitfuha kellhom ħabta jkomplu jitfgħulha l&#8209;ħatab, tistħajjel tilmaħhom qed jitbissmu huma u jarawha tieħu n&#8209;nar. L&#8209;użanza li kellu Giovann Battist li jinqafel waħdu f’kamartu malajr ittieħdet mill&#8209;oħrajn. Tessie, bil&#8209;kontra ta’ oħtha, lil missierha kienet tistmah, tirrispettah, kważi tista’ tgħid li kienet miġbuda lejh, minkejja li kien sever magħha u ta’ spiss kien jerfa’ idejh fuqha. Iżda Tessie kienet taħfirlu, u l&#8209;ħtija kienet titfagħha kollha fuq oħtha, għax skont hi, missierhom kien ikun irritat minħabba l&#8209;imġiba ardita ta’ Dolores imbagħad jeħlu miegħu t&#8209;tnejn li huma, jekk mhux l&#8209;erbgħa li huma meta Giovann Battist kien jitlagħlu anki maz&#8209;zijiet. Jekk Dolores kienet ardita skont oħtha, Tessie f’għajnejn Dolores kienet kiesħa, tosta u prużuntuża, u għid li mill&#8209;inqas darba fil&#8209;ġurnata kienu jispiċċaw jobżquhom f’wiċċ xulxin dawn il&#8209;kelmiet. Ir&#8209;rabja li kienet tqabbadha Tessie kienet tkun trid tiżvugaha b’xi mod, iżda d&#8209;dar ma kellhiex mod kif. Sa ma darba fettlilha tobrom iċ&#8209;ċavetta minn but missierha u tidħollu fl&#8209;istudju tisraqlu wieħed mis&#8209;sigarri. Dan l&#8209;ewwel sigarru tagħha, kemmxejn irqajjaq, twil u leqqien, skopriet kif tqabbdu, tpejpu u tgawdih f’kamritha, fejn il&#8209;bieb kienet saret iżżommu mhux talli magħluq iżda msakkar ukoll, u fejn it&#8209;tifla Dolores bdiet ta’ sikwit tinfexx fil&#8209;pjaċir tat&#8209;tipjip tas&#8209;sigarri li, minkejja damet ftit ma qabdet irkaptu tiegħu, malajr fehmet li kellu s&#8209;saħħa jmewtilha t&#8209;tbaqbiq u jkebbsilha s&#8209;sabar mill&#8209;ġdid.</p>
          <p>Fil&#8209;kunvent l&#8209;aħwa Tessie u Dolores malajr urew biċ&#8209;ċar li ma ridux jitqiesu bħala tali u, barra minn fuqhom, jitqiegħdu flimkien għas&#8209;sempliċi raġuni li kienu wlied l&#8209;istess ġenituri. Il&#8209;bniet ma kinux jistgħu waħda għall&#8209;oħra u hawnhekk kienet ġiethom ix&#8209;xoqqa f’moxtha u malajr raw kif joħduha, għax fil&#8209;kunvent kienu sabu mezz kif minkejja li kien se jkollhom xorta waħda jibqgħu jgħixu taħt l&#8209;istess saqaf, il&#8209;binja kienet testendi biżżejjed biex lejl u nhar kemm jista’ jkun iż&#8209;żewġ tfajliet ma jsibux ruħhom viċin xulxin. Għax għajb jekk jaħslu jiltaqgħu għall&#8209;għarrieda fl&#8209;istess kuritur, u mhux l&#8209;ewwel darba kienu ġew fl&#8209;idejn. Tessie ġmielha kienet theżżeż snienha u tballat kif ġie ġie bil&#8209;pali ta’ idejha, u Dolores erħilha tiġbdilha xagħarha u tfajrilha lura bis&#8209;sieq. Imbagħad dak kliem niggieżi li kien jinbeżaq minn fomm it&#8209;tnejn li huma, kull min kien ikun viċin tagħhom kien jgħatti jiġri widnejh li ma tmurx taqa’ fuqhom ukoll is&#8209;saħta tal&#8209;kliem moqżież taż&#8209;żewġ tfajliet. L&#8209;istmerrija ta’ waħda għall&#8209;oħra ħadd ma seta’ ma jintebaħx biha, tant li l&#8209;Madre lanqas bħala kastig ma kienet tqegħidhom jaħdmu flimkien, u waqfet tfakkarhom li hawnhekk, u speċjalment hawnhekk, kellhom jinħabbu bħall&#8209;aħwa anki dawk li ma kinux jiġu minn xulxin, aħseb u ara dawk li diġà kienu aħwa verament. L&#8209;għajn ta’ dil&#8209;mibgħeda ħadd ma baqa’ juri interess jistaqsi dwarha, u l&#8209;biċċa li Dolores u Tessie kienu aħwa sal&#8209;aħħar tal&#8209;ewwel sena tagħhom fil&#8209;kunvent kienet għoddha ntesiet minn kulħadd. Għal bidu ma kellix kwiet, kienet spiss tgħidilhom lill&#8209;mistednin hija u tirrakkuntalhom dwar l&#8209;ewwel ġimgħat tagħha fil&#8209;kunvent bi kliem misruq minn Santa Tereża. Imma fi żmien ġimgħa... bdejt inħossni aktar ferħana milli meta kont f’dar missieri. Bdejt nogħġob lis&#8209;sorijiet kollha, għax il&#8209;Mulej tani grazzja li kull fejn inkun nogħġob lin&#8209;nies: u hekk sirt l&#8209;aktar waħda miġjuba minn kulħadd.</p>
          <p>Bl&#8209;ittra ta’ oħtha u l&#8209;imqass f’idha Dolores qamet issakkar il&#8209;bieb tal&#8209;kamra tal&#8209;ħjata u reġgħet lura lejn il&#8209;banketta. Bdiet tneħħi minn fuqha ħwejjiġha, it&#8209;tqal ta’ fuq, il&#8209;ħfief ta’ taħt, u rħiethom jaqgħu waħda waħda gozz mal&#8209;art, imbagħad imteddet fuqhom wiċċha ’l fuq, riġlejha mfettħin. L&#8209;ittra u l&#8209;imqass reġgħet ħatfithom it&#8209;tnejn f’idha x&#8209;xellugija hekk kif bil&#8209;leminija beda ż-żegħil. Il&#8209;kpiepel ta’ subgħajn Dolores kienu jżiegħlu ġildet ġisimha bħallikieku qed imellsu bil&#8209;grazzja drapp fin hi u tgħaddihom bil&#8209;mod minn fuqu, mingħajr għafis, qisha biex tagħrxu u tagħrfu fl&#8209;istess ħin. L&#8209;istess b’ġisimha għeri, minkejja qadim, is&#8209;swaba’ kienet tħobb tħallihom jimirħu tul in&#8209;naħa ta’ ġewwa tal&#8209;ġilda merħija ta’ driegħha mgħolli, imbagħad ’l isfel għal taħt abtha, ifittxu t&#8209;tiwja taħt it&#8209;toqol ta’ biżla minnhom, issa xierfa u mitluqa, u jistrieħu ftit hemm qabel ma jitilgħu sa ras beżżultha u joqorsuha ħafif. Jew tul riġlejha, jibdew mid&#8209;dawra stirata tal&#8209;għekiesi minfuħin fejn il&#8209;mess kien iqanqalha minnufih, imbagħad jitilgħu bil&#8209;lajma, bejn ħaltejn jiqfux hemm jew jissuktawx il&#8209;mixja sa bejn kuxxtejha mpaħpħin, tħalli s&#8209;swaba’ jitlajjaw, jinkuha, jittawlu bil&#8209;lajma bejn it&#8209;tinjiet u x&#8209;xaqlib, tross kuxxtejha flimkien imbagħad terħihom u ’l subgħajha tintelqilhom hi u tħosshom fuq xufftejn għoxxha, ixammru, ifittxu, jgħawru, dawn subgħajha, il&#8209;qaddejja tagħha tal pjaċir. F’moħħha kienet għadha qed tisma’ kliem il&#8209;qaddisa Tereża, u bejn tnehida u oħra nstemgħet tgħid minn taħt l&#8209;ilsien, infittex il&#8209;gost tas&#8209;sensi u l&#8209;frugħat, infittex il&#8209;gost...</p>
          <p>Mingħand Tessie kienet ilha ma tisma’ snin twal, u meta l&#8209;aħħar kienet semgħet dwarha ma kienx mingħandha iżda mingħand Suor Annina. L&#8209;aħħar li kienu ltaqgħu wiċċ imb wiċċ u tkellmu fil&#8209;fatt kien għand in&#8209;nutar, erbgħin sena ilu. Dakinhar, in&#8209;nutar Mizzi kien informa liż&#8209;żewġ aħwa li l&#8209;beni li oriġinarjament kien ta’ missierhom, beni li kien jinkludi d&#8209;dar, l&#8209;għamara, id&#8209;dehbijiet, il&#8209;fajjenza u l&#8209;oġġetti l&#8209;oħrajn kollha ta’ ġo fiha, u li wara mewtu kien għadda kollu għand ħutu, issa li ż-żewġ zijiet kienu t&#8209;tnejn mejtin, kienu wirtuh huma, jew aħjar, kienu wirtu dak li kien fadal minnu wara t&#8209;tberbiq taz&#8209;zijiet. Dak li kien fadal xorta kien ammont ġmielu u kellu jinqasam f’partijiet ugwali bejn Dolores u Tessie. S’hawnhekk kollox ward u żgħar, iżda minkejja li n&#8209;nutar kien spjegalhom kif il&#8209;qsim kien sar b’mod ġust u preċiż u li l&#8209;valur ta’ kull parti kien l&#8209;istess għax kien jibbaża fuq l&#8209;istima tal&#8209;valur ta’ kull oġġett li jagħmel part mill&#8209;beni ta’ zijietha biex b’hekk iż&#8209;żewġt aħwa bniet ikunu wirtu l&#8209;istess ammont, Tessie xorta dehrilha li l&#8209;qsim kien sar b’mod arbitrarju u inġust fil&#8209;konfront tagħha, u ħaditha qatta’ bla ħabel kontra Dolores. Tessie, li dak iż&#8209;żmien kienet diġà ħadet l&#8209;isem ta’ Suor Emelina, għajritha fuq li għajritha, u l&#8209;kliem faħxi li ħareġ minn fommha dakinhar ħammar wiċċ in&#8209;nutar u webbes iktar qalb Dolores kontriha, għax issa b’dal&#8209;aġir Tessie t&#8209;tewma kienet ħarqitha sew. Tessie riedet tagħha, jiġifieri riedet kollox, għax xejn ma kien isoddha, u kienet tinfiska jekk dak li xtaqet jispiċċa għand ħaddieħor. Minn dejjem hekk kienet, anki meta kienu għadhom żgħar, dejjem tħossha l&#8209;favorita u l&#8209;fessuda ta’ missierha u għalhekk tippretendi li jistħoqqilha aktar minn oħtha, għax għal missierha, skont hi, Dolores kienet piż mhux wens. Ja baħnana li hi, dejjem tgħid Dolores, lanqas qatt ma kienet intebħet kemm missierna kien jistmerrha lil Tessie iktar milli qatt kien stmerr lili. Għax kieku Tessie kellha raġun, l&#8209;aħħar kliem ta’ missierhom lilha kien jgħidhom u jeħlisha u mhux lil oħtha Dolor.</p>
          <p>Tessie kitbitilha dwar milsa infettata u minfuħa, għarrfitha dwar in&#8209;nifs maqtugħ, id&#8209;deni, l&#8209;indiġestjoni u l&#8209;vomtu wara l&#8209;ikel. Pinġitilha b’tixbihat l&#8209;għeja u d&#8209;dgħufija minkejja l&#8209;mistrieħ, l&#8209;uġigħ f’ġenbha minkejja t&#8209;trattament, l&#8209;għaraq ma’ ġisimha minkejja l&#8209;bard u l&#8209;bjuda ta’ wiċċha minkejja x&#8209;xemx. Dolores qrathom bħal vrus ta’ poeżija. Imbagħad il&#8209;lista monotona tat&#8209;titqib li kienu qed jagħtuha u l&#8209;mediċini li kellha tibla’ kuljum stħajlitha l&#8209;lista tax&#8209;xirja, iżda l&#8209;lament tal&#8209;aħħar paragrafu dwar iż&#8209;żmien qasir li kien fadlilha semgħetu ħiereġ minn fomm għannej. Dolores, li kienet għadha mneżża’ u mimduda mal&#8209;art fuq ħwejjiġha, baqgħet tħares lejn il&#8209;karti f’idejha, tifli l&#8209;kitba familjari t’oħtha, u l&#8209;ittra reġgħet qratha kemm sħiħa u kemm f’biċċiet, donnha kienet qed tfittex xi linji li kienu ħarbulha, jew xi kelmiet li oħtha kienet żerżqitilha taħt oħrajn għax ma kellhiex il&#8209;ħila tiktibhom fejn jidhru. Iżda tul dal&#8209;ħin kollu wiċċ Dolores ma kien qed juri l&#8209;ebda emozzjoni. Għajnejn Dolores baqgħu ma ddemmgħux. Għalqet għajnejha u ħalliet lil ġisimha jerġa’ jiftakar l&#8209;estasi tal&#8209;pjaċir li kienet għadha kif tatu qabel ma qrat l&#8209;ittra ta’ Tessie, li dejjem kien joħodha lura għall&#8209;ewwel darba li kienet daqitu dan l&#8209;istess tagħxiq dakinhar tal&#8209;mewt ta’ missierha. Ftakret fil&#8209;biża’ mill&#8209;ferħ tal&#8209;ġisem li tant kienu ħabirku biex inisslu fiha z&#8209;zijiet, id&#8209;dnub tal&#8209;ġisem, kienu tgħarrfulha, tbegħdu billi l&#8209;ġisem la qatt ma tmissu b’idejk stess u iktar iktar ma tħallih jintmess minn idejn ħaddieħor. Ġismek għandek tgħattih, tinsieh, ma tagħtix widen lil ħtiġijietu, tkerrhu jekk hemm bżonn, tħallih jitmermer u jitbiel għax b’hekk biss tinħeles mill&#8209;ħakma tiegħu. U dit&#8209;tifkira ġabet magħha tifkiriet oħra li qatt ma nesiet, tifkiriet ta’ missierha meta kien għadu ħaj u fuq tiegħu, li b’għemilu wkoll kien għenha tinħeles minn xekel id&#8209;djuqija. Il&#8209;mara, kien uriha mingħajr ma jaf, jew forsi kien jaf, il&#8209;mara bħar&#8209;raġel, tista’ tgawdi wkoll.</p>
          <p>Meta ntebħet bl&#8209;imqass kiesaħ mimdud fuq sidirha Dolores qamet mill&#8209;art u poġġiet bilqiegħda fuq il&#8209;banketta, irranġat il&#8209;karti tal&#8209;ittra t’oħtha sew fuq xulxin u bdiet tqasqas mad&#8209;dawra tagħhom. Kienet sabet it&#8209;test li kienet se tuża għat&#8209;teatrin tal&#8209;Ġimgħa.</p>
        </section>
      </article>
    </main>
  </body>

</html>

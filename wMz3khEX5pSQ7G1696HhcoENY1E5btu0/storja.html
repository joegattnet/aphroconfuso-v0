<html lang="mt" translate="no">

  <head>
    <meta name="robots" content="noindex">
    <meta http-equiv="Content-Type" content="text/html;charset=UTF-8">
    <meta content="IE=edge,chrome=1" http-equiv="X-UA-Compatible"></span>
    <meta content="width=device-width" initial-scale="1.0" maximum-scale="1.0" name="viewport">
    <meta content="width=device-width, initial-scale=1" name="viewport">
    <meta content="yes" name="mobile-web-app-capable">
    <meta content="yes" name="apple-mobile-web-app-capable">
    <meta content="black" name="apple-mobile-web-app-status-bar-style"></span>
    <meta content="dalwaqt..." name="description">
    <meta content="IE=edge,chrome=1" http-equiv="X-UA-Compatible"></span>
    <meta content="width=device-width" initial-scale="1.0" maximum-scale="1.0" name="viewport">
    <meta content="#f9f9f6" name="msapplication-TileColor">
    <meta content="/icons/ms-icon-144x144.png" name="msapplication-TileImage">
    <meta content="#f9f9f6" name="theme-color">
    <link rel="apple-touch-icon" sizes="57x57" href="/images/favicons/apple-icon-57x57.png"></span>
    <link rel="apple-touch-icon" sizes="60x60" href="/images/favicons/apple-icon-60x60.png"></span>
    <link rel="apple-touch-icon" sizes="72x72" href="/images/favicons/apple-icon-72x72.png"></span>
    <link rel="apple-touch-icon" sizes="76x76" href="/images/favicons/apple-icon-76x76.png"></span>
    <link rel="apple-touch-icon" sizes="114x114" href="/images/favicons/apple-icon-114x114.png"></span>
    <link rel="apple-touch-icon" sizes="120x120" href="/images/favicons/apple-icon-120x120.png"></span>
    <link rel="apple-touch-icon" sizes="144x144" href="/images/favicons/apple-icon-144x144.png"></span>
    <link rel="apple-touch-icon" sizes="152x152" href="/images/favicons/apple-icon-152x152.png"></span>
    <link rel="apple-touch-icon" sizes="180x180" href="/images/favicons/apple-icon-180x180.png"></span>
    <link rel="icon" type="image/png" sizes="192x192" href="/android-icon-192x192.png"></span>
    <link rel="icon" type="image/png" sizes="32x32" href="/images/favicons/favicon-32x32.png">
    <link rel="icon" type="image/png" sizes="96x96" href="/images/favicons/favicon-96x96.png">
    <link rel="icon" type="image/png" sizes="16x16" href="/images/favicons/favicon-16x16.png">
    <link rel="manifest" href="/manifest.json">
    <meta name="msapplication-TileColor" content="#f00">
    <meta name="msapplication-TileImage" content="/ms-icon-144x144.png"></span>
    <meta name="theme-color" content="#f00">
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=Alegreya+SC:ital,wght@0,400;0,500;0,700;0,800;0,900;1,400;1,500;1,700;1,800;1,900&family=Alegreya+Sans+SC:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya+Sans:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&family=Cinzel+Decorative:wght@400;700;900&family=Cinzel:wght@400;500;600;700;800;900&family=Vollkorn+SC:wght@400;600;700;900&family=Vollkorn:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&display=swap" rel="stylesheet">
    <link rel="stylesheet" href="reset.css">
    <link rel="stylesheet" href="style.css?r=0.5">
  </head>

  <body>
    <nav>
      <img src="images/logo.svg?r=451" id="logo" alt="logo: Aphroconfuso" />
    </nav>
    <main>
      <article>
        <header>
          <h5>Mejju 2023</h5>
          <h1>Maria Dolores</h1>
          <h2>Loranne Vella</h2>
        </header>
        <section class="reviewed">
          <p><span class="title">Marta Marta</span> ta’ Loranne Vella</p>
          <p>EDE Books 2022</p>
        </section>
        <!--
          " - " jew " -- " ==> "&thinsp;—&thinsp;" jew "&hairsp;—&hairsp;"
          "il-x",</span> "fil-x",</span> et al ==> "il-",</span> et al

          \b(\w{0,3}[lrstċdnxzż])- ==> $1- [fails in Android mobile non-Chrome]</span>
          \b(\w{0,3}[lrstċdnxzż]-[a-zċżġħ]+) ==> <span class="h">$1</span> [fails in Android mobile non-Chrome]</span>
          '' ==> ’

          * titli ta’ medja
          * separaturi
          * block text
          * epigrafi
          * title g]al sezzjonijiet
        -->
        <section id="body-text">
          <p><span class="initial">Bilqiegħda fuq <span class="h">l-iżgambella</span></span>, medhija tniffed <span class="h">ix-xoqqa</span> stirata quddiemha <span class="h">bil-labra</span> <span class="h">tal-ħjata</span> <span class="h">mill-ħoxnin,</span> darba minn fuq darba minn taħt, Dolores kienet qed tgħaddi <span class="h">l-ħin</span> <span class="h">bil-mod</span> kif kienet tħobb hi, tirrakkma. Kull tant ħin u kull ftit punti ħomor kienet tnewwel <span class="h">il-lenti</span> minn fuq <span class="h">il-mejda</span> maġenbha u tagħtiha titwila biex tara li <span class="h">l-punti</span> kienet ħadmithom sew. <span class="h">Il-vista</span> kienet qed tmurilha lura imma Dolores ma riditx taf <span class="h">bit-tabib</span> <span class="h">tal-għajnejn</span> li ma jmurx jerġa’ jsemmilha <span class="h">l-katarretti</span> bħalma kien għamel <span class="h">l-aħħar</span> li kien ġie jżurhom. Kienet ċanfritu li f’darha <span class="h">l-mard</span> ma jissemmiex sakemm ma tgħidx hi. U <span class="h">t-tabib</span> għolla spallejh u tbissmilha, għax sewwa kienet qaltlu, <span class="h">l-għażiża</span> Madre Dolorosa, hawnhekk kienet tikkmandah hi.</p>
          <p>Xħin semgħet <span class="h">l-ewwel</span> nota baxxa <span class="h">tal-qanpiena,</span> qiegħdet <span class="h">it-tilar</span> kwadru <span class="h">bix-xoqqa</span> rrakkmata fuq <span class="h">il-mejda</span> u marret tiftaħ <span class="h">it-twieqi</span> biex timla kamritha <span class="h">bil-mota</span> ferrieħa <span class="h">tal-qniepen</span> ta’ nhar ta’ Ħadd filgħodu. Serrħet dirgħajha fuq <span class="h">il-ħoġor,</span> għalqet għajnejha u ħalliet <span class="h">it-tokki</span> jqajmulha ħrara f’qalbha, dehxa tul ġisimha. <span class="h">L-ebda</span> waħda <span class="h">mix-xbejbiet</span> ma kienet taf iddoqqhom bħalma kienet tgħallmet iddoqqhomlhom Marija Assunta, ħasbet Dolores. Sa <span class="h">fl-aħħar</span> kienet sabitha lil dik li tqanqlilha <span class="h">bid-daqq</span> <span class="h">tal-qniepen</span> tifkiriet minn tfulitha, minn żmien meta <span class="h">l-qniepen</span> kienet iddoqqhom <span class="h">ix-xwejħa</span> Suor Pawlina, <span class="h">fil-kunvent</span> <span class="h">tas-sorijiet</span> ta’ San Ġużepp. U minn żmien iktar bikri, <span class="h">fil-jum</span> meta kienet semgħet <span class="h">il-mota</span> solenni <span class="h">tan-newwieħa</span> għal ruħ missierha, u ntebħet li meta tħabbatlek <span class="h">il-mewt</span> trid tiftħilha <span class="h">l-bieb.</span> <span class="h">Mal-ħsieb</span> <span class="h">tal-missier</span> ġew f’rasha kelmiet <span class="h">il-qaddisa</span> Tereża li kienu saru tagħha tant kemm kienet tafhom <span class="h">bl-amment.</span> Hekk kbira kienet <span class="h">l-imħabba</span> ta’ missieri għalija, u hekk kbir kien <span class="h">il-qerq</span> li wżajt jiena miegħu, illi huwa qatt ma sata’ jemmen li jiena kont hekk ħażina, u b’hekk qatt ma waqajt <span class="h">fil-għajb</span> f’għajnejh. Kliem li <span class="h">fil-pront</span> ġab miegħu tifkira oħra, dik <span class="h">tal-aħħar</span> twiddiba li fesfsilha missierha <span class="h">mis-sodda</span> <span class="h">tal-mewt.</span> Minn dejjem kienet tirrakkonta li <span class="h">l-kliem</span> imħarħar li ħarab minn fomm missierha qabel ħa <span class="h">l-aħħar</span> nifs, kliem li terraq biss ftit passi minn xufftejh mixrubin għal widnet Dolores, li ta’ erbatax-il sena kienet għadha tfal u qatt qabel dakinhar ma kien għad kellha <span class="h">x-xorti</span> tara b’għajnejha bniedem jissielet bejn ħajja u mewt u jitlef, kien qanqalha u ħassitha tiħmar. Tgħid li, <span class="h">fil-fixla</span> li qabditha xħin fehmet <span class="h">it-tifsira</span> ta’ kliem missierha, lanqas kienet intebħet li rasu mmejlet <span class="h">bil-mod</span> u geddumu serraħ fuq <span class="h">l-għadma</span> ta’ sidru, minkejja li, skont zijietha, tant kien spiċċa għadma u ġilda li kollha madwar <span class="h">is-sodda</span> kienu semgħuha ċ-ċaqċiqa xħin għadma straħet fuq <span class="h">l-oħra.</span> Kienet tant viċin tiegħu u hi biss ma semgħethiex. Taħlef li kienet għadha qed tisimgħu jħarħar meta xi ħadd viċin tagħha tbaxxa biex jagħlaqlu għajnejh. Ma kellhiex dubju li sidru kien għadu jarmi <span class="h">s-sħana</span> xħin par idejn sodi qabduha minn spallejha u widdbuha tqum minn fejn kienet u tlebbet ’il barra. Obdiethom, imma mhux qabel ma ħarset lejn missierha min tulu, mimdud taħt <span class="h">l-għata</span> fuq soddtu, u kienet tilgħab sold ma’ mija li lemħet tumbata <span class="h">fil-friex,</span> ħjiel ta’ għerq missierha arbulat, ħjiel ukoll li <span class="h">l-ħajja</span> ma kienx għadu tilifha għalkollox. Barra <span class="h">mill-kamra</span> <span class="h">l-arja</span> friska niggżitilha ħaddejha. Kien hemmhekk li ntebħet li missierha kien miet. Minn dejjem tirrakkonta li ftit qabel ma miet missierha, li tul ħajtu kien jassar taħtu <span class="h">l-bqija</span> <span class="h">tal-familja,</span> ibda minn ommu u ħutu sa martu u wliedu, kien tfewwaq dawk <span class="h">l-erba’</span> kelmiet li bihom ħeles lil bintu <span class="h">mit-turment</span> ta’ sens ta’ dgħufija li tista’ tbati minnu biss mara, turment li kien mingħaliha se jkollha tgħix bih ħajjitha kollha. Tqanqlet bħalma qatt ma kienet ħassitha titqanqal qabel dik <span class="h">il-lejla.</p></span>
          <p>Dakinhar, <span class="h">fid-dar</span> ta’ missierha kienet waqgħet ħemda għal siegħa, imbagħad kulħadd kien donnu nfexx iħabrek. Bdew telgħin u niżlin, jgħallu <span class="h">l-lożor,</span> ibaħbħu <span class="h">t-turġien,</span> ikewsu <span class="h">l-borom,</span> u jaqilgħu bjankerija minsija fi sniedaq riħa ta’ kamla <span class="h">fit-turretta.</span> F’dik <span class="h">il-ferneżija</span> nqabdet hija wkoll, iżda <span class="h">t-tifla</span> Dolores, b’ħaddejha ħomor jixhdu ħjiel <span class="h">tal-fawra</span> li kienet telgħetilha ma’ kliem missierha, ħaffet <span class="h">il-pass</span> u marret ingħalqet f’kamritha. Dejjem tirrakkontaha hekk <span class="h">l-ewwel</span> miġja tagħha, mur għidilha <span class="h">lill-qaddisa</span> ommha, Alla jaħfrilha, li dakinhar Dolores mhux titlob għal ruħ missierha kienet marret tiġri f’kamritha, iżda tinfexx bla xogħfa f’tagħxiq <span class="h">il-ġisem,</span> mgħejjuna, għ<span class="h">all-ewwel</span> darba, minn sigarru li ftit jiem qabel kienet ħbiet <span class="h">fil-moħba</span> li kellha wara <span class="h">l-kexxun</span> <span class="h">iż-żgħir</span> <span class="h">tas-sottospekkju.</span> Kien għal Dolores, dakinhar, <span class="h">il-bidu</span> ta’ pjaċir u tgawdija ħielsa minn sens ta’ ħtija <span class="h">fl-ispirtu</span> <span class="h">tal-kliem</span> li kien lissnilha missierha minn taħt <span class="h">l-ilsien</span> imbagħad miet. Minkejja li kienet għadha tfal hi wkoll kienet intebħet li qalbha kienet qabdet tħabbat tgħaġġel.</p>
          <p>Bħal qalbha dakinhar, <span class="h">il-mota</span> issa bdiet titqawwa, hekk kif ingħaqdu qniepen oħrajn <span class="h">mal-ewwel</span> waħda b’noti aktar għoljin u mgħaġġlin.</p>
          <p><span class="h">In-noti</span> għoljin fakkruha li la <span class="h">fis-siegħa</span> <span class="h">tal-agunija</span> <span class="h">tal-mewt</span> ta’ missierha u lanqas <span class="h">fil-jiem</span> ta’ wara ma qabżitilha demgħa li hi demgħa lil Dolores. Kienet ħarset biss b’kurżità kbira lejn <span class="h">l-imġiba</span> ta’ qrabat missierha miġburin madwar soddtu. Flietu u tgħallmitu dak <span class="h">l-aġir,</span> dak <span class="h">il-biki</span> sfrenat, <span class="h">l-ilfiq</span> ta’ disprament, <span class="h">il-lament</span> <span class="h">tat-telfien.</span> Għoġbitha <span class="h">l-karba</span> ta’ wġigħ <span class="h">il-qalb,</span> ftakritha <span class="h">l-għajta</span> maħnuqa <span class="h">tat-turment.</span> Imbagħad rat <span class="h">l-uċuħ</span> miġbuda u <span class="h">x-xufftejn</span> marsusin, u fehmet kif tkun espressjoni ta’ niket imrażżan waqt <span class="h">id-dfin.</span> <span class="h">L-ilbies</span> vistuż missitu, mellsitu, taha pjaċir <span class="h">il-velu</span> <span class="h">tal-kambrażina</span> iswed fuq irjus <span class="h">in-nisa</span> u <span class="h">tal-kripp</span> ma’ driegħ <span class="h">l-irġiel.</span> <span class="h">Is-swidija</span> leqqiena ta’ iswed fuq iswed ġennitha, <span class="h">il-bizzilla</span> li biha żejnu <span class="h">x-xemgħat</span> u <span class="h">r-rakkmar</span> <span class="h">tal-faldrappa</span> li biha għattew <span class="h">it-tebut</span> ma setgħet tinsiha b’xejn. <span class="h">Il-mewt</span> ta’ missierha kinitlha tagħlima għ<span class="h">all-ħajja</span> iktar milli setgħu jobsru zijietha huma u jtellgħu u jniżżlu x’kienu se jagħmlu b’<span class="h">dit-tifla</span> u oħtha. Intant, issa li Giovann Battist ma kellux aktar jedd fuq ħutu <span class="h">l-bniet</span> biex jiħdulu ħsieb uliedu, kif kien talabhom jagħmlu meta martu qabditha pulmonite u mietet, u ħalliet <span class="h">lill-bniet</span> warajha ma’ missierhom meta kienu għadhom żgħar, kienu sabu <span class="h">x-xoqqa</span> f’moxtha biex jieħdu <span class="h">r-riedni</span> f’idejhom. <span class="h">Ix-xewqa</span> ta’ missierhom qabel miet, tgħarrfulhom <span class="h">fl-aħħar,</span> kienet li jidħlulu sorijiet, u bilġri keċċewhom minn darhom stess u parpruhom lejn <span class="h">il-kunvent.</span> <span class="h">Id-dar</span> ta’ Giovann Battist wirtuha ħutu. La Dolores u lanqas oħtha ma kellhom <span class="h">l-ebda</span> dubju li kienet gidba minn tagħhom. <span class="h">L-aħħar</span> post li missierhom xtaq jaqfel <span class="h">lill-uliedu</span> bniet kien għand <span class="h">is-sorijiet,</span> iżda Dolores ferħet <span class="h">bl-idea</span> li b’<span class="h">dal-mod</span> kienet se teħles <span class="h">mid-djuq</span> <span class="h">taz-zijiet.</p></span>
          <p><span class="h">Iċ-ċaqlim</span> Dolores ma ġġerrgħhux, u qatt ma kellha sabar għ<span class="h">all-għażż.</span> Minn tfulitha lieżma, tbeħħen <span class="h">fil-mixi,</span> tħabrek <span class="h">fix-xogħol.</span> <span class="h">Ix-xogħol</span> minnu qatt ma jmajna, dejjem jara x’jinqala’. Kienet tħobb tgħid hi, malli nieqaf, immut, imbagħad żgur nistrieħ. Kont taħsibha ma tafx x’inhu kwiet u serħan, taraha għaddejja <span class="h">bil-ħeffa</span> bla waqfien, dirgħajha u riġlejha jagħtu minn sbieħ <span class="h">il-jum</span> sa nżul <span class="h">ix-xemx.</span> <span class="h">It-tifkiriet</span> ta’ dawk <span class="h">l-ewwel</span> jiem <span class="h">mas-sorijiet</span> kienu wkoll ifakkruha fi kliem <span class="h">il-qaddisa</span> ta’ Avila, u anki fi xjuħitha baqgħet tgħanni dwar kemm kienet tifraħ <span class="h">bid-dehra</span> <span class="h">tas-sorijiet</span> tant twajba tant għaqlin, jimxu skont <span class="h">il-qies</span> u miġburin.</p>
          <p><span class="h">Fl-ewwel</span> ġimgħat <span class="h">il-kunvent</span> tqabbdet taħsel, togħrok, tonxor, tnixxef, tillamta, tgħaddi, titwi, tfarfar, tillostra, tistiva. Imbagħad dehrilha li setgħet tagħmel iktar minn hekk u ntefgħet issewwi <span class="h">bil-labra</span> u <span class="h">l-ħajta</span> kulma sabet imżarrat u mtaqqab sa ma wriethom li setgħet anki tfassal u xxellel, taqta’ u tħit. Imbagħad kif soltu jiġri, ħaġa ġġib lil oħra u <span class="h">x-xogħol</span> flok naqas żdied. Suor Rodolfa wrietha kif iżżomm <span class="h">it-tanbur</span> fuq ħoġorha u tirrakkma <span class="h">bil-ħjut</span> <span class="h">tal-ħarir.</span> Suor Ċensina ħaditha f’kamritha u għallmitha tinseġ <span class="h">ix-xoqqa</span> fuq <span class="h">in-newl</span> <span class="h">bil-mekkuk.</span> Suor Imelda sellfitha <span class="h">t-trajbu</span> u ċ-ċombini tagħha, u f’tebqa t’għajn, <span class="h">il-bizzilla</span> li ftakret <span class="h">mill-funeral</span> ta’ missierha Dolores tgħallmet taħdimha hi wkoll. <span class="h">Dil-bizzilla</span> lemaħha Dun Ġwann, tatu pjaċir mhux ftit, u bagħat jiġri jistaqsi lil Madre dwarha. F’kemm ili ngħid, <span class="h">liċ-ċkejkna</span> Dolor bdew jaslulha <span class="h">l-ordnijiet</span> għal xi palla <span class="h">tal-kalċi</span> jew amittu llamtat, xi konupew b’salib ċkejken fuqu rrakmat, jew għal faxx twil bizzilla <span class="h">tal-balla</span> biex iżżejjen <span class="h">l-abtu</span> ta’ taħt <span class="h">il-garżubbla.</span> Imbagħad bdiet riesqa <span class="h">l-festa</span> u Dun Feliċ tħajjar ukoll, ħadha għand Sunta u wliedha, erbat ibniet tliet subien, li <span class="h">s-sena</span> kollha kienu jkunu medhija jaħdmu <span class="h">t-tiżjijn</span> u <span class="h">l-armar</span> <span class="h">tal-knisja.</span> Tgħallmet mingħandhom kif tagħraf damask minn ieħor u kif tirrakkma <span class="h">bil-ħjut</span> <span class="h">tad-deheb</span> u <span class="h">l-fidda.</span> Tgħallmet tberfel <span class="h">il-ġmiemen,</span> tbiddel <span class="h">ir-rix</span> <span class="h">tal-flabell,</span> tfassal <span class="h">il-lopop</span> <span class="h">tal-linef</span> u twaħħal <span class="h">il-frenża</span> <span class="h">tat-tużell.</span> Kellha għajn biex tirrakkma pulit <span class="h">fiċ-ċokon,</span> sabar biex taħdem <span class="h">bir-reqqa</span> <span class="h">fit-tul</span> u ħeffa biex xogħol tagħmel <span class="h">mill-inqas</span> darba u nofs daqs <span class="h">l-oħrajn.</p></span>
          <p>Iżda issa kollox beda jtiha f’għajnha, la <span class="h">n-nuċċali</span> u lanqas <span class="h">il-lenti</span> <span class="h">tal-ħjata</span> ma kienu jabbastaw. Kultant kienet togħrok għajnejha bla sabar. Kultant xtaqet taqlagħhom minn ħoforhom, tagħtihom tindifa u terġa’ tqegħidhom f’posthom forsi <span class="h">fl-aħħar</span> tara ċar mhux ċpar. Kienet tagħmel <span class="h">l-isbaħ</span> ħames minuti timsaħ <span class="h">il-lentijiet</span> <span class="h">tan-nuċċali</span> għax jidhrilha li għadhom imtappnin. <span class="h">Id-dawl</span> qawwi <span class="h">tal-lampi</span> ta’ kamritha kellha tgħattih <span class="h">bil-bċejjeċ</span> <span class="h">tat-tull</span> biex tbiegħed <span class="h">l-uġigħ</span> ta’ ras. Kliem <span class="h">it-Tabib</span> Ghio ma kienx fieragħ, ma kellha <span class="h">l-ebda</span> dubju. Iżda <span class="h">l-kelma</span> katarretti kienet iġġib magħha għafsa ta’ qalb xħin Dolores kienet tiftakar f’għajnejn Sunta, li fi xjuħitha ttappnulha bi ħliefa bajda, bħal qatra ħalib imdardar li straħet fuq <span class="h">l-għajn</span> u nfirxet f’sura ta’ salib bi tmien ponot. Bħal donnhom <span class="h">is-slaleb</span> kollha li Sunta kienet irrakkmat tul ħajjitha kienu telgħulha f’għajnejha, u kellha titlef <span class="h">il-vista</span> għalkollox biex <span class="h">fl-aħħar</span> tieqaf tirrakkma u tistrieħ. Kienet titbikkem Dolores taħseb li kien se jmissha <span class="h">l-istess</span> xorti ħażina ta’ Sunta, bilqiegħda tiċċassa u ma tarax, tistenna <span class="h">t-taħbita</span> <span class="h">tal-mewt</span> filwaqt li tisma’ lil kulħadd madwarha għaddej iħabrek bħ<span class="h">as-soltu.</span> <span class="h">Il-ħajja,</span> <span class="h">mid-dehra,</span> kienet biss triq dritta għ<span class="h">all-infern.</span> Għal Dolores <span class="h">l-infern</span> hekk kulma kien, għajn ma tarax, id ma tagħmilx. <span class="h">Dal-ħsibijiet</span> xogħol <span class="h">id-dimonju,</span> qalet minn taħt <span class="h">l-ilsien,</span> xħin intebħet li kienet baqgħet b’idha f’idha tħares barra <span class="h">mit-tieqa.</span> <span class="h">Il-kuntemplazzjoni</span> <span class="h">fis-skiet</span> qatt ma kienet fehmitha. Santa Tereża ta’ Avila Dolores ma kinitx. <span class="h">Il-qniepen</span> issa kienu siekta, u lanqas ħjiel <span class="h">id-diwja</span> <span class="h">tat-tokki</span> ma kien għad fadal.</p>
          <p>***</p>
          <p><span class="h">Bil-bokkin</span> <span class="h">tal-ħaġra</span> bajda <span class="h">tal-ġada</span> f’ħalqha u b’sigarett mingħajr filtru mqabbad f’tarfu, Beneditta kienet wieqfa f’nofs <span class="h">il-kamra,</span> li setgħet kienet mifqugħa <span class="h">bid-dawl</span> <span class="h">tax-xemx</span> <span class="h">tas-siegħa</span> ta’ waranofsinhar li kieku <span class="h">t-twieqi</span> ma kellhomx armati <span class="h">l-purtieri</span> tqal u ħoxnin <span class="h">tad-damask</span> skur jilqgħuh. Dirgħajha Beneditta kienet qed iżżommhom marbutin u daharha ħarira mgħawweġ lura, f’qagħda rilassata mserrħa fuq riġel minnhom, iżda b’ħarsa arroganti f’għajnejha li tisfida lil kull min jista’ jgħaddilu minn rasu jmeriha, u nofs tbissima li tixhed li appik kienet se toħroġ b’waħda grassa minn tagħha. Illum, għ<span class="h">at-tfassil</span> <span class="h">tal-logħba</span> <span class="h">tad-dagħwiet,</span> Beneditta kienet xiddet kamiża <span class="h">tal-irġiel</span> bajda mdennsa u mberrfla li taslilha sa ’l fuq minn irkupptejha. <span class="h">Bix-xagħar</span> twil mitluq u <span class="h">l-kamiża</span> wiesgħa milbusa b’xejn minn taħtha, biex ma nsemmux <span class="h">is-sigarett</span> u <span class="h">l-bokkin,</span> Beneditta kellha qagħda u dehra ta’ waħda kunfidenti u assertiva, li <span class="h">fil-fatt</span> hekk kienet. Kienet dik li <span class="h">l-iktar</span> iġġenninhom <span class="h">lill-mistednin</span> u forsi għalhekk kienet <span class="h">il-favorita</span> ta’ Madre Dolorosa. Kull tant ħin Beneditta bdiet taqbad <span class="h">il-bokkin</span> bejn <span class="h">is-swaba’</span> ta’ idejha u tiġbed <span class="h">in-nifs</span> <span class="h">bil-mod</span> daqslikieku għemilha stess seta’ jgħinha tasal aħjar għal tarf ħsibijietha. Malli tieqaf tieħu <span class="h">n-nifs</span> ’il ġewwa, tħares lejn <span class="h">it-tfajliet</span> mixħutin imxaħxħin, min fuq pultruna, min fuq siġġu, min fuq <span class="h">l-imħaded</span> <span class="h">mal-art,</span> tiddritta daharha, tħalli <span class="h">n-nifs</span> jerġa’ joħroġ <span class="h">bil-mod</span> u b’passi twal imma llajmati tmur fuq waħda <span class="h">mit-tfajliet</span> u tfesfsilha f’widintha.</p>
          <p><span class="h">Id-darba</span> li <span class="h">l-ewwel</span> tfesfisha waslet f’widnet Carmelina, din faqqgħet daħqha u berrqet għajnejha, imbagħad qamet tiġri <span class="h">sal-kannapé</span> faċċata tagħha fejn kien hemm Marija Assunta u għadditilha kliem Beneditta. Marija Assunta tbissmet iżda baqgħet mitluqa fejn kienet, kemm dawret wiċċha lejn <span class="h">il-lemin</span> tagħha u kliem Carmelina issa pespsithom f’widnet Jeanne, li ġġebbdet ftit u fesfsithom lil Marwa, li qamet u marret tfesfishom b’nofs daħqa f’widnet <span class="h">iż-żgħira</span> Nathaline, li malli semgħethom la daħqet, la tbissmet u lanqas tħarrket minn fejn kienet. Ħarset lejn <span class="h">it-tfajliet</span> <span class="h">l-oħra</span> u ntebħet li ma kellha ’l ħadd iktar lil min tgħaddiha <span class="h">d-dagħwa</span> friska ta’ Beneditta ħlief lil Madre Dolorosa. <span class="h">Il-Madre</span> kienet bilqiegħda fuq siġġu stil Vittorjan <span class="h">bil-magħqad</span> ikkuttunat miksi <span class="h">bid-damask</span> ċar lewn <span class="h">ix-xampanja,</span> <span class="h">is-saqajn</span> ta’ quddiem imżaqqin ’il barra. Madankollu, xejn minn dan ma kien qed jidher, mgħotti kif kien <span class="h">mill-figura</span> mdaqqsa u lbies elaborat ta’ dublett fuq ieħor u ieħor ta’ Madre Dolorosa, li, kif kulħadd kien jgħid dwarha, kienet qisha vara. <span class="h">Is-siġġu</span> Vittorjan kien maġenb <span class="h">il-mejda</span> ċkejkna fejn kienet tkun dejjem <span class="h">il-Madre</span> <span class="h">dal-ħin</span> <span class="h">tal-ġurnata</span> huma u jsawru litanija ġdida ta’ dgħawiet qabel isir <span class="h">il-ħin</span> <span class="h">tal-ikla</span> ta’ nofsinhar, tpejjep sigarru <span class="h">mill-ħfief,</span> oħxon u qsajjar ma’ kafè iswed karg u biċċa ċikkulata ħelwa. Qaltilha, <span class="h">bil-lajma,</span> <span class="h">il-Madre</span> lil Nathaline, jien <span class="h">l-aktar</span> waħda baxxa minn dawn kollha mwelldin minn mara, bħal donnha biex tħeġġiġha ma tistħix tgħaddilha <span class="h">l-kelmiet</span> faħxija li kienet semgħet f’widintha mingħand Marwa, mingħand Jeanne, mingħand Marija Assunta mingħand Carmelina mingħand Beneditta, u <span class="h">fl-istess</span> ħin biex timla <span class="h">l-vojt</span> <span class="h">tas-skiet</span> tqil li kienet iġġor magħha kull fejn tmur <span class="h">il-ġdida</span> Nathaline. Nathaline donnha nfixlet iktar, iżda qamet minn fejn kienet u marret sa ħdejn <span class="h">il-Madre,</span> niżlet għarkupptejha, bisitilha idha u minn ħobbha ħarġet <span class="h">il-kwadern</span> ċkejken marbut ma’ kurdunċin u mdendel m’għonqha li kienet tuża biex tikteb dak li xtaqet tgħid. Ħarbxet fuq <span class="h">l-ewwel</span> paġna <span class="h">l-kliem</span> li kienet sefsfitilha Marwa, qatgħetha u għaddietha <span class="h">lill-Madre.</span> Din daret fuq <span class="h">is-siġġu</span> biex tħares lejn <span class="h">it-tfajliet,</span> tefgħet fuq wiċċha ħarsa mġebbda ta’ dieqa u dulur, u ddeklamathom biex jisimgħuhom kollha kemm huma. Madre Immacolata Concetta, li rari kienet tieħu sehem f’dawn <span class="h">il-logħbiet</span> <span class="h">tad-dagħajja</span> Beneditta, kienet hemm, kwieta bilqiegħda fuq <span class="h">is-siġġu</span> stil Vittorjan <span class="h">l-ieħor</span> biswit Madre Dolorosa, għajnejha magħluqin, <span class="h">fid-dieher</span> tagħti x’tifhem li moħħha medhi xi mkien ieħor iżda tabilħaqq tisma’ kollox u tixtarru. Wara <span class="h">dil-logħba</span> kienet taf li kien se jmiss tagħha, dik <span class="h">tal-istejjer</span> oxxeni ta’ moħħha. <span class="h">Id-dagħa</span> ta’ Beneditta ma kienx ħlief kebbies għ<span class="h">all-moħħ</span> żnaturat ta’ Concetta. <span class="h">Did-darba</span> Beneditta kienet żewqet <span class="h">id-dawgħa</span> b’taħlita ta’ ġenitali, ekskreta u qaddisin f’ordni sintattikament korretta iżda li setgħet tagħmel sens biss <span class="h">fil-mitkellem.</span> <span class="h">It-tfajliet</span> ċapċpu kemm lilha u kemm lil Madre u din għolliet ħuġbejha biex tirringrazzjahom, u tbissmet kemmxejn lil Beneditta biex turiha li taħdem bħala dagħwa, jistgħu jżommuha biex jużawha <span class="h">l-Ġimgħa,</span> u li setgħet tibda taħseb <span class="h">fid-dagħwa</span> li jmiss. Għ<span class="h">aż-żewġ</span> dagħwiet ta’ qabel din, Dolores kienet xenglet rasha, <span class="h">l-ewwel</span> waħda għax instemgħet imqanżħa, <span class="h">it-tieni</span> għax dakinhar ma daqqitilhiex <span class="h">ir-referenza</span> oxxena għ<span class="h">all-Addolorata.</p></span>
          <p>Waqt <span class="h">l-għerusija,</span> omm Dolores, fi żmien meta <span class="h">l-ħajja</span> ma kienet għadha għakksitha <span class="h">bl-ebda</span> niket u mrar, kien fettillha tagħmel wegħda quddiem <span class="h">ix-xbieha</span> ta’ Marija Addolorata mogħnija <span class="h">bis-seba’</span> stalletti li kellha f’kamritha, li jekk qatt <span class="h">l-ewwel</span> wild tagħha tkunilha tifla u f’saħħitha, issemmiha għaliha. Iżda <span class="h">tal-ewwel</span> kien tifel u difnuh jumejn wara <span class="h">t-twelid.</span> <span class="h">It-tieni</span> difnuh kellu biss xahar. Meta <span class="h">fl-aħħar</span> twilditilha Maria Dolores, kien minnu li voto fecit gratia accepit, iżda <span class="h">n-nifda</span> <span class="h">tal-istalletti</span> kienet laħqet daħlitilha <span class="h">sal-fond</span> ta’ qalbha u isem <span class="h">id-Duluri</span> ommha tagħtulha miżgħud lest <span class="h">bl-imrar.</span> Dak sens ta’ ħtija li fenha lil ommha malli daħħlitha f’rasha li <span class="h">l-imwiet</span> ta’ wliedha <span class="h">s-subien</span> kien <span class="h">il-kastig</span> li stħoqqilha talli f’qalbha dejjem xtaqet li, <span class="h">bil-kontra</span> ta’ kull wieħed u waħda <span class="h">mill-familja</span> tagħha u ta’ żewġha, <span class="h">bil-kontra</span> <span class="h">tal-qraba</span> u <span class="h">tal-ġirien,</span> u ta’ kull ħadd ieħor li kienet taf u anki li ma tafx, ikollha mhux iben <span class="h">l-ewwel</span> imma bint. Bla dubju, kienet tistqarr Madre Dolorosa hija u tirrakkonta lil kull min jogħġbu jisma’ dwar <span class="h">l-għadab</span> t’ommha u <span class="h">t-tifsira</span> mistura wara <span class="h">l-isem</span> li kienet qegħditilha fuq rasha, <span class="h">l-ebda</span> isem ieħor ma seta’ qatt jixirqilha daqsu. Ommha kienet mietet jisgħobbiha li lil bintha kienet għadditilha niket u swidija biss, u ċ-ċkejkna Dolores kienet bkiet u bkiet sa ma għajjiet. <span class="h">Mar-rakkont</span> Madre Dolorosa kienet tagħti fuq sidirha u tagħfas <span class="h">il-laptu</span> f’ħobbha, tesklama li hi kienet b’hekk bint <span class="h">id-dulur,</span> qalbha mfawra <span class="h">bin-niket</span> sa <span class="h">mit-twelid.</span> U li kienet omm <span class="h">id-dulur</span> ukoll, għax kienet hi, bħal kull mara u omm oħra kif xieraq u hekk għandu jkun <span class="h">mill-bidu</span> <span class="h">sat-tmiem,</span> <span class="h">l-omm</span> li tħenn, <span class="h">l-omm</span> li tħoss, <span class="h">l-omm</span> li tilqa’ fi ħdanha, f’qalbha u f’ħoġorha <span class="h">t-tbatija</span> u <span class="h">l-uġigħ</span> <span class="h">tal-oħrajn.</span> Kienet hi li terfa’ dan kollu fuq spallejha u f’dirgħajha, issa għajjenin, hi li tħoss u tibki għ<span class="h">all-oħrajn.</span> Hi dik li tieħu ħsieb. Biex ma ssemmix li hi kienet dik li rat <span class="h">it-tbatija</span> ta’ binha u tilfitu, x’hemm destin aktar kiefer għal omm li titlef <span class="h">lill-iben</span> waħdieni tagħha, kienet tixher mixħuta kobba <span class="h">mal-art.</span> Ħarsu lejja, kienet tkompli, għajnejja jixhdu kulma qed inħoss. Arawh <span class="h">id-dmugħ</span> jinġema’, arawh <span class="h">in-niket</span> nieżel gelgul. Arawha <span class="h">l-passjoni</span> ta’ <span class="h">dil-mara</span> li batiet. Demgħati ta’ mara, demgħati b’saħħithom imma wkoll dgħajfin. Imbagħad kienet timsaħ għajnejha – li għal Dolores kienu mhux biss tieqa imma vetrina sħiħa li fiha kienet tesponi wirja vasta ta’ tqanqiliet <span class="h">il-qalb</span> - tqum u tiddritta, wiċċha ’l fuq iżda ħarsitha ’l isfel, isserdaq quddiem <span class="h">il-mistednin,</span> tilqa’ ċ-ċapċiċ ta’ dawk li kienu jiġu apposta għ<span class="h">at-teatrin</span> li kienet tħejjilhom għandha, flimkien <span class="h">max-xebbiet,</span> nhar ta’ Ġimgħa filgħaxija.</p>
          <p>Waqt għodwiet bħal dawn ta’ nhar ta’ Tnejn, Madre Dolorosa, Madre Concetta, Beneditta, Marija Assunta, Carmelina, Marwa, Nathaline, Jeanne, jew xi minn daqqiet, Damjan, kienu jkunu kollha kemm huma medhija jfasslu bi tħejjija għ<span class="h">as-serata</span> ta’ din <span class="h">il-ġimgħa.</span> Illum kienu miġburin jgħidu li jiġihom f’rashom, waħda għażlet minn stejjer li kienu ilhom ma jtellgħu, oħra pproponiet li jirrepetu waħda li tellgħu <span class="h">dal-aħħar,</span> kemm jagħtuha dehra xort’oħra lanqas tibqa’ tintgħaraf, waħda qagħdet kwieta tqalleb <span class="h">fil-kotba</span> biex titnebbaħ imbagħad tagħżel, waħda oħra ħarġet <span class="h">bl-idea</span> li setgħu joħolqu logħba jew storja kollha kemm hi ġdida. Madre Dolorosa baqgħet siekta, tismagħhom kollha jtaqtqu u jgħidu tagħhom, tixtarr kull tnebbiħa biex tagħraf kif <span class="h">sal-aħħar</span> <span class="h">tal-jum</span> kienu se jisiltu <span class="h">l-aħjar</span> biċċiet li jkunu jistgħu jġonġu flimkien. <span class="h">It-tfassil</span> għal Dolores ma kienx beda llum, lanqas <span class="h">it-Tnejn</span> ta’ qabel u ta’ qabel. F’għajnejn Dolores, <span class="h">dat-tfassil</span> ta’ nhar ta’ Tnejn kien jixhed, <span class="h">fiċ-ċokon</span> tiegħu, <span class="h">it-tfassil</span> kollu li mara jkollha tfassal f’ħajjitha qabel taqta’ u tibda tgħix. Kienet ilha sew Dolores li fasslitha ħajjitha, qieset <span class="h">is-sura</span> li xtaqitha jkollha, immudellatha mhux biss fuq dik u fuq <span class="h">l-oħra</span> li ħolmot li tkun bħalhom iżda anki fuq <span class="h">l-oħrajn</span> kollha li ħadithom bħala eżempju ta’ kif qatt ma riedet tkun. Fasslet biċċa fuq waħda, biċċ’oħra fuq <span class="h">l-oħra,</span> imbagħad qatgħet u ġonġiet magħhom kulma kien żejjed jew nieqes biex <span class="h">dil-libsa</span> tfassalha kif xtaqitha hi. Kienet tgħidilhom <span class="h">il-Madre</span> <span class="h">lit-tfajliet,</span> hi u tirrakkuntalhom dwar <span class="h">it-tfassil</span> ta’ ħajjitha, li bħal Santa Tereża drabi riedet tmut mewta martri u drabi oħrajn rat kif wettqet għemejjel li xejn ma jagħtu pjaċir lil Alla. <span class="h">It-tfassila</span> tajba, voldjieri, kienet tkompli tfissrilhom, hija dik fejn <span class="h">is-sewwa</span> taf iġġonġih <span class="h">mal-kontra.</span> Kienet ittgħarrfilhom ta’ spiss ukoll li tfassila kif xieraq hi dik li taħtha midfunin mijiet ta’ tfassiliet, tfassiliet oħra tiegħek, tfassiliet ta’ oħrajn. Waħdiet minnhom jibqgħu jidhru, tagħrafhom avolja minn taħt, waħdiet tinsa li qatt kienu hemm iżda hemm qegħdin u hemm jibqgħu, <span class="h">maż-żmien</span> ikomplu jissaħħu biex jifilħu jerfgħu <span class="h">t-toqol</span> <span class="h">tal-oħrajn</span> fuqhom. Jinbidlu f’sisien u jservu ta’ qiegħa li fuqhom tibni dik <span class="h">il-mara</span> li tixtieq issir, mara merfugħa <span class="h">min-nisa</span> <span class="h">l-oħrajn</span> kollha ta’ qabilha, mara b’saħħitha għax tgħallmet dgħufithom, qalbiena għax fehmet beżgħathom, setgħana għax għarfet <span class="h">is-setgħa</span> mistura fihom kollha.</p>
          <p>Wara li temmet <span class="h">l-istorja</span> li kellha x’tirrakkuntalhom dalgħodu Madre Immacolata Concetta, u qabel ma <span class="h">t-tfajliet</span> għalqu <span class="h">t-tfassilha</span> ta’ filgħodu u telqu għ<span class="h">all-ikel,</span> Madre Dolorosa, hija u tħares lejn Concetta imbagħad lejhom, infurmathom li <span class="h">dis-sena</span> <span class="h">l-inkurunazzjoni</span> <span class="h">tal-Madonna</span> <span class="h">fl-ewwel</span> ta’ Mejju kienet se taħbat proprju <span class="h">l-Ġimgħa.</span> Imbagħad bagħtithom għ<span class="h">all-ikel</span> għax illum hija u Concetta kienu se jieklu għal rashom. Għid li meta Dolores kienet issajjar ikla għaliha u għal Concetta weħidhom kien ifisser li kienet <span class="h">fil-burdata</span> li tfissisdha u li x’aktarx kellha xi aħbar tajba ġdida xi ttgħarrfilha. Jew inkella <span class="h">l-aħbar</span> kienet ħażina u Dolores kienet mifnija <span class="h">bl-inkwiet.</span> Dolores mhux li tant kienet tħabbrek <span class="h">fil-kċina,</span> veru li dejjem għaddejja imma <span class="h">t-tisjir</span> rari kien ikun <span class="h">l-ewwel</span> ħsieb tagħha <span class="h">tal-ġurnata.</span> Kif imniżżel f’waħda <span class="h">mill-klawżoli</span> <span class="h">fil-kuntratt</span> li kull tfajla kellha tiffirma qabel ma titħalla tidħol tgħix <span class="h">fid-dar</span> ta’ Dolores u Concetta, kien f’idejn <span class="h">it-tfajliet</span> biex jiftiehmu bejniethom min minnhom kienet se tieħu ħsieb <span class="h">ix-xiri</span> <span class="h">tal-ikel,</span> <span class="h">il-ħami</span> u <span class="h">t-tisjir</span> matul <span class="h">il-ġimgħa.</span> Illum Dolores kellha aptit tkun waħidha ma’ oħtha Concetta, li qatt ma kienet tgħid le għ<span class="h">all-ikel</span> ta’ Dolores, speċjalment meta, bħ<span class="h">al-lum,</span> kienet tixwilha <span class="h">l-ħut.</span> Sakemm <span class="h">it-tfajliet</span> kielu <span class="h">fir-refettorju,</span> Dolores u Concetta qagħdu waħidhom <span class="h">fil-kċina.</span> Waħidhom flimkien donnhom kienu jinżgħu minn fuqhom għexieren ta’ snin, jitilquhom munzell <span class="h">mas-sieq</span> <span class="h">tal-mejda,</span> u jibdew itaqtqu flimkien qishom għadhom lanqas għalquhom <span class="h">l-għoxrin</span> għalkemm anki dak <span class="h">iż-żmien,</span> <span class="h">l-iktar</span> li kienet ittaqtaq kienet Dolores, u Concetta kienet tippreferi toqgħod tismagħha <span class="h">bil-kwiet.</span> Setgħu anki kienu waħidhom f’<span class="h">did-dar</span> bħalissa, għax waħidhom <span class="h">fil-kċina</span> kien qisu għeb kulħadd barra huma. Dolores poġġiet <span class="h">l-istanjata</span> <span class="h">tal-kafè</span> fuq <span class="h">in-nar.</p></span>
          <p>Mhemmx qbil bejnha u Concetta dwar min minnhom kien ħareġ biha <span class="h">l-ewwel</span> <span class="h">l-idea</span> li jmorru jgħixu flimkien. Skont <span class="h">ir-rakkonti</span> ta’ Dolores, li mhux dejjem galbu toqgħod fuqhom biss, kien meta qatgħetha li titlaq mingħand <span class="h">is-sorijiet</span> u bdiet tfittex fejn toqgħod għal rasha. Drabi kienet tinsinwa li <span class="h">mill-kunvent</span> kienu keċċewha minħabba mġiba immorali, oħrajn li ħarbet biex twelled lil Damjan <span class="h">bil-moħbi</span> <span class="h">tas-sorijiet</span> u darba kultant iżżewwaqha sew u tistqarr li kienet ġiet maħtufa minn kamritha <span class="h">fil-kunvent</span> u miżmuma minn ċorma rġiel ta’ qattgħani, sa ma rnexxielha tqarraq bihom u tiżgiċċalhom. Iżda meta kienet tkun waħidha ma’ Concetta kienet toqrob lejn <span class="h">il-veru,</span> huma u jiftakru <span class="h">fil-jiem</span> meta kienu joħolmu li jkollhom dar tagħhom fejn setgħu jagħmlu dak kollu li jiġihom f’rashom mingħajr ma jagħtu kont tiegħu lil ħadd. U la <span class="h">t-tnejn</span> kellhom <span class="h">l-istess</span> ħolma setgħu anki jaqsmuha bejniethom dar bħal dik. Concetta ta’ sikwit tfakkarha lil Dolores li kienet hi li ħajritha toħroġ <span class="h">mill-kunvent</span> waqt <span class="h">in-novizzjat,</span> u li kieku ma kinitx semgħet minnha dak <span class="h">iż-żmien,</span> hemmhekk kienet tkun għadha, u x’aktarx veru kienet tkun laħqet Madre. Ħalliha li ma’ <span class="h">dal-kliem,</span> Dolores, biex tiġbdilha saqajha, tibda teqridilha li, mela kienet hi li tellfitha <span class="h">l-vokazzjoni</span> u ħassritilha ħajjitha, u issa se jkollha tbati <span class="h">l-pieni</span> <span class="h">tal-infern.</span> Concetta tqarras wiċċha għax ġieli jgħaddulha ħsibijiet koroh bħal dawn, u proprju għalhekk titfagħhomlha Dolores dawn <span class="h">l-akkużi,</span> għax taf kemm hi bożja Concetta, u li kienu se jġiegħluha thewden u jtajrulha <span class="h">n-ngħas.</p></span>
          <p><span class="h">Id-dar</span> innifisha mbagħad ġiet b’ċikka, kienet qaltilhom biha <span class="h">is-Sa</span> Marie li kienet tnaddaf kemm <span class="h">fid-dar</span> ta’ omm u missier Concetta kif ukoll fi djar kbar oħrjan fosthom dik <span class="h">tal-aħwa</span> Sciberras. <span class="h">L-erba’</span> aħwa għożżieb, li għexu ħajja twila ġmielhom għax <span class="h">l-erbgħa</span> l’huma kienu laħqu għalquhom <span class="h">id-disgħin,</span> kien mietu wieħed wara <span class="h">l-ieħor</span> f’temp ta’ ftit xhur u <span class="h">d-dar,</span> battala, kienet għ<span class="h">all-kiri.</span> Concetta kienet tħajret tistaqsi dwarha qabel tmur taraha. Saret taf mingħand <span class="h">is-Sa</span> Marie li <span class="h">l-aħwa</span> kienu twieldu u għexu ħajjithom kollha fiha dik <span class="h">id-dar.</span> Semgħet li kien xtraha missierhom <span class="h">maż-żwieġ</span> m’ommhom. Semgħet ukoll li kien bniedem żorr u li jum fost <span class="h">l-oħrajn</span> kien telaq lil martu u ’l uliedu, għeb <span class="h">mill-pajjiż</span> u qatt ma reġa’ ġie lura. Kliem <span class="h">is-Sa</span> Marie qanqlilha <span class="h">l-kurżità</span> u <span class="h">fl-aħħar</span> Concetta qatgħetha li tmur taraha.</p>
          <p>Dolores, li <span class="h">d-djar</span> vojta kienu jagħmlu biha, kienet marret magħha. Minn dejjem tiftakarha jkollha ħolm stramb u mħawwad dwar <span class="h">il-bini.</span> <span class="h">L-aktar</span> jekk kienet għadha kif semgħet b’xi post ġdid jew daħlet f’binja għ<span class="h">all-ewwel</span> darba. <span class="h">Fil-ħolm</span> donnu ġewwa kien jinħass ikbar milli jidher minn barra, u hekk kif kienet tkun f’kamra kienet titfaċċa kamra oħra warajha, u <span class="h">s-sulari</span> <span class="h">l-istess,</span> ’il fuq u ’l isfel, kull kamra u sular imżejjen fi stil xejn simili għal ta’ qabilhom. Ma tinsa qatt, dejjem tgħid, <span class="h">il-ħolma</span> li ġietha f’rasha dak <span class="h">il-lejl</span> wara li kienet daħlet f’axxensur <span class="h">l-ewwel</span> darba f’ħajjitha, li kien għadu kif tqiegħed <span class="h">fil-kunvent</span> <span class="h">tad-Dumnikani,</span> dawk <span class="h">il-qatta’</span> klieb!. Ħassitha qattgħet <span class="h">il-lejl</span> kollu tiela’ u nieżla f’<span class="h">dil-gabuba</span> mekkanika, <span class="h">is-sulari</span> bħal donnhom bdew jiżdiedu iktar ma tipprova titla’ ’l fuq, lejn <span class="h">il-bejt</span> jew ’l isfel biex tinżel <span class="h">fil-kantina.</span> Kull meta ħassitha tieqaf, fetħet <span class="h">il-bieb</span> u ttawlet. F’sular minnhom ma rat xejn ħlief indurar, f’ieħor kollox kulur <span class="h">id-dmija,</span> terġa’ f’ieħor kull mhemm kien injam u f’ta’ warajh kollox kien miksi damask iswed dlam. <span class="h">Fid-dar</span> <span class="h">tal-aħwa</span> Sciberras ma kienx hemm axxensur iżda Dolores hemm ratu reġgħet <span class="h">fil-ħolm.</span> <span class="h">Id-dar</span> ħolmitha <span class="h">mill-inqas</span> tliet darbiet akbar milli verament kienet, <span class="h">il-ġnien</span> stħajlitu bla bidu bla tmiem, u <span class="h">fil-ħolm</span> żewqitu b’siġar m’ogħla <span class="h">s-smewwiet</span> u fjuri ta’ kull lewn. Tista’ tgħid li <span class="h">mas-snin</span> kull min ġie jżurhom semagħhom dawn <span class="h">ir-rakkonti</span> ta’ kif Dolores kienet ħolmitha, għax forsi hekk xtaqitha, qabel ma żaritha <span class="h">did-dar.</span> <span class="h">Il-bini</span> minn ġewwa minn dejjem iġenninni, kienet tgħidilhom, imbagħad kienet tintefa’ tgħannilhom dwar tifkiriet minn tfulitha u dwar kemm kien ta’ ferħ kbir għaliha, hi u tilgħab <span class="h">mat-tfal</span> tamparha, tibni <span class="h">l-monasteri</span> u tixxennaq li ssir soru, jew tgħix ħajja ta’ eremità u forsi, għaliex le? tmut martri. Imbagħad kienet tkompli tiddeskrivi dak <span class="h">l-ewwel</span> jum li kienet sabet ruħha f’<span class="h">did-dar.</span> Ma kinitx dar żgħira, biss biss kienet fuq tliet sulari, b’intrata wiesgħa u kmamar fuq kull naħa tagħha. Fuq wara kien hemm daqsxejn ta’ ġardina mogħnija <span class="h">bil-fjuri</span> u <span class="h">s-siġar</span> <span class="h">tal-larinġ.</span> <span class="h">Fin-nofs</span> <span class="h">tad-dar</span> kien hemm bitħa li stajt tibqa’ sejjer dritt għaliha malli tidħol <span class="h">mill-bieb</span> ta’ barra, timxi <span class="h">t-tul</span> kollu <span class="h">tal-intrata</span> u tgħaddi <span class="h">mill-kamra</span> mdaqqsa li fi żmien <span class="h">l-aħwa</span> Sciberras kienet isservi bħala <span class="h">l-kamra</span> <span class="h">tal-ikel,</span> illum kulħadd kien jafha bħala <span class="h">s-sala</span> <span class="h">tal-mistednin.</span> Malli toħroġ <span class="h">mill-bieb</span> li jagħti għ<span class="h">all-bitħa,</span> issib ruħek taħt <span class="h">il-loġoġ,</span> li kienu fuq dik <span class="h">in-naħa</span> biss. Faċċata <span class="h">tal-loġoġ</span> kien hemm statwa mdaqqsa <span class="h">tal-Madonna</span> mserrħa fuq munzell ġebliet. Meta daħlu jaraw <span class="h">id-dar,</span> Dolores malajr intebħet li kienet iżgħar milli kienet ħolmitha, iżda hi u timxi minn kamra għ<span class="h">all-oħra</span> bdiet tistagħġeb <span class="h">bil-kobor</span> u <span class="h">l-ġmiel,</span> u idejha bdew jogħrkuha <span class="h">bil-ħerqa</span> li jibdew jarmawha u jżejnuha u jagħtuha dehra ġdida fjamanta, mhux ’il bogħod minn kif kienet ratha <span class="h">fil-ħolm.</span> Għ<span class="h">all-ewwel</span> darba, bdiet tgħid, setgħet tmidd idejha tfassal, taqta’ u tħit purtieri <span class="h">tad-damask</span> biex iżżejjen tagħha f’tagħha, skont <span class="h">il-gosti</span> tagħha fejn jidħlu kuluri u kwalità <span class="h">tal-ħjut</span> u <span class="h">d-drappijiet.</span> Hawnhekk inqiegħed ġardiniera <span class="h">bil-mirja</span> u <span class="h">l-ixkafef</span> għ<span class="h">all-pjanti,</span> hawnhekk irrid pjanu, minn dejjem xtaqt pjanu <span class="h">fid-dar,</span> <span class="h">dil-kamra</span> fuq <span class="h">l-ikħal</span> għ<span class="h">all-kunċizzjoni,</span> u din fuq <span class="h">l-iswed</span> għ<span class="h">ad-duluri,</span> hawnhekk <span class="h">il-librerija</span> u rrid bust ta’ De Amicis, <span class="h">das-sular</span> għ<span class="h">all-kmamar</span> <span class="h">tas-sodda,</span> <span class="h">is-sodda</span> rridha <span class="h">bil-kurtinaġġ,</span> <span class="h">il-bjankerija</span> nħitha jien <span class="h">bir-rakkmu</span> <span class="h">fit-truf,</span> din kamra <span class="h">tal-banju</span> tmur, u din inħalliha għ<span class="h">ax-xogħol</span> <span class="h">tal-insiġ,</span> nara jirnexxilix indaħħlu <span class="h">n-newl</span> minn <span class="h">dal-bieb.</span> Concetta kienet qatgħetilha kliemha u fakkritha li jekk kienu se jidħlu joqogħdu fiha flimkien, <span class="h">id-dar</span> kienet se tkun tagħha wkoll mhux ta’ Dolores biss. Iżda Dolores xejret idha biex turiha li hekk riedet tgħid, u kompliet tifli kull ħajt u rokna ta’ kull kamra f’kull sular, telenka għal kull waħda minnhom <span class="h">ix-xogħol</span> li kienet beħsiebha twettaq b’idejha stess. Concetta ma kellhiex <span class="h">il-marda</span> <span class="h">tax-xogħol</span> li kellha Dolores, u lanqas ma kienet iffissata bħalha <span class="h">fit-tiżjin</span> u <span class="h">t-tlellix,</span> u allura malajr ftehmu li kienu jaqblu, u <span class="h">l-kirja</span> <span class="h">tad-dar</span> għaddiet f’idejhom f’qasir żmien. <span class="h">Fl-aħħar</span> kienu sabu mezz kif jeħilsu minn xikel missirijiethom u jieħdu rajhom f’idejhom. F’idejhom kellhom <span class="h">iċ-ċavetta</span> għ<span class="h">ad-dar</span> tagħhom fejn setgħu jilagħbu kemm iridu <span class="h">tal-aħwa</span> Marta u Marija, kif spiss kienu jagħmlu meta kienu iżgħar. Din kienet se tkun <span class="h">id-dar</span> tagħhom u fiha kienu se jgħixu nisa biss. <span class="h">Ir-raġel</span> seta’ biss ikun mistieden, dettall importanti ferm kemm għal Concetta kif ukoll għal Dolores. <span class="h">Il-mistieden,</span> kienu qablu, huwa dak li seta’ jidħol <span class="h">fid-dar</span> tagħhom biss <span class="h">bil-permess</span> u <span class="h">x-xewqa</span> tagħhom, u tul <span class="h">iż-żjara</span> tiegħu <span class="h">fid-dar</span> kellu jaċċetta li jsegwi <span class="h">r-regoli</span> imposti fuqu minnhom. <span class="h">Il-jedd,</span> dejjem tgħid Madre Dolorosa <span class="h">lit-tfajliet,</span> qatt ma m’għandu jitħalla f’idejn la rġiel u lanqas mistednin, għax irrid noqgħod b’seba’ mitt għajn li ma jerġa’ jkolli <span class="h">l-ebda</span> sid. <span class="h">Fid-dar</span> ta’ missierha kienu dejjem iżjed nisa, iżda jsaltan fuqhom kollha kien <span class="h">il-missier.</span> <span class="h">Fil-kunvent</span> kienu kollha nisa wkoll, waħda setgħana fuq <span class="h">l-oħra</span> sa ma jasal qassis u tarahom ibulu taħthom anki jekk ikun għadu frisk frisk <span class="h">min-novizzjat.</span> Din kienet se tkun <span class="h">l-ewwel</span> u qabel kollox <span class="h">id-dar</span> tagħha u hawn ġew <span class="h">ir-raġel</span> ma kien se jingħata <span class="h">l-ebda</span> jedd. Ħalliha li kellhom jgħaddu <span class="h">l-isbaħ</span> għaxar snin sa ma <span class="h">d-dar</span> fetħuha <span class="h">l-ewwel</span> għ<span class="h">at-tfajliet</span> imbagħad għ<span class="h">all-mistednin</span> irġiel. Għax <span class="h">l-ewwel</span> u qabel kollox Dolores riedet li <span class="h">d-dar</span> iżidulha kampnar.</p>
          <p>Qaltilha f’ħin minnhom Dolores lil Concetta, huma u jixorbu <span class="h">l-kafè,</span> li saret taf mingħand Marwa <span class="h">s-sindikajra</span> li xi ħadd tela’ jistaħbilhom <span class="h">fil-kampnar</span> fuq <span class="h">il-bejt.</span> Concetta berrqet għajnejha eżatt kif kienet qed tistenniha tagħmel Dolores. Għax jekk kien daħlilhom xi ħadd <span class="h">fid-dar</span> u kien baqa’ mistoħbi <span class="h">fil-garigor</span> dejjaq li kien jagħti għ<span class="h">all-bejt</span> u <span class="h">l-kampnar,</span> għid li ġej <span class="h">l-inkwiet.</p></span>
          <p><span class="h">Il-kampnar</span> ma setgħux jaqblu dwaru. Dolores riditu għ<span class="h">all-ħoss</span> <span class="h">tal-qniepen</span> u ċ-ċuqlajta, li ma setgħetx tgħix ’il bogħod minnhom, skont hi. Concetta opponietha għax <span class="h">it-torrijiet</span> ma kinitx iġġerragħhom, <span class="h">fid-dar</span> tagħhom torri ma kellux ikun, Dolores merietha li kampnar riedet mhux torri, Concetta weġbitha li kienu <span class="h">l-istess.</span> Dolores qaltilha li le, ma kinux, u <span class="h">l-battibekk</span> baqa’ għaddej <span class="h">is-snin</span> sa ma <span class="h">fl-aħħar</span> Concetta ċediet għax wara kollox ma kinitx tagħmlilha daqshekk differenza, <span class="h">l-aqwa</span> li <span class="h">fil-kampnar</span> idendlu qniepen biss għax <span class="h">il-ħoss</span> <span class="h">taċ-ċuqlajtha</span> ma jdoqqx għal widnejha u jqabbadha uġigħ ta’ ras. Meta <span class="h">d-dar</span> waqfu jikruha peress li kienu se jixtruha <span class="h">bil-flus</span> li <span class="h">fl-aħħar</span> irnexxielha tiret Dolores meta mietu zijietha, applikaw għ<span class="h">all-permess</span> biex itellgħu kampnar għoli tmien metri fuq <span class="h">in-naħa</span> <span class="h">tal-lemin</span> <span class="h">tal-bejt</span> fejn kien hemm <span class="h">it-tamboċċ.</span> <span class="h">Il-ħġieġa</span> kwadra <span class="h">fis-saqaf</span> kienet ilha ttiha f’għajnha lil Dolores u ma qagħditx kwieta sa ma <span class="h">fl-aħħar</span> irnexxielha taqlagħha minn hemm u tkompli tibni iktar ’il fuq.</p>
          <p><span class="h">Il-mistieden</span> mistenni, xħin jasal nilqgħuh. Jekk jasal kmieni jistenna, jekk tard inċanfruh. <span class="h">L-istedina</span> u <span class="h">l-istennija</span> jmorru id f’id, dejjem tgħid Dolores. F’dar missierha kienet tqieset inqas minn, mistiedna u tkeċċiet meta ħaddieħor dehirlu li kien skadielha ż-żmien. U <span class="h">fil-kunvent</span> kienet mistiedna wkoll sa ċertu punt, la <span class="h">l-kunvent</span> u lanqas kamritha qatt ma kienet tista’ ssejħilhom verament tagħha. <span class="h">Fid-dar</span> ma’ Concetta issa kienet <span class="h">is-sidt,</span> <span class="h">ir-raj</span> kien f’idejha, u ħadd iktar ma kien se jitħalla jidħol f’darha mingħajr ma jidħlu <span class="h">fis-seħħ</span> <span class="h">ir-regoli</span> impliċiti <span class="h">tal-istedina,</span> kif kien għarrafhom <span class="h">in-nutar</span> meta talbuh parir dwar dan. Jiġifieri, kompla jispjegalhom, min jidħol għandkom jista’ biss jidħol b’invit, u jista’ jibqa’ <span class="h">fid-dar</span> biss b’kuntratt li jinkludi kemm <span class="h">il-bidu</span> kif ukoll <span class="h">it-tmiem</span> <span class="h">tas-soġġorn.</span> <span class="h">Id-dar</span> innifisha kienu mbagħad qassmuha skont <span class="h">il-kmamar</span> u <span class="h">s-sulari</span> fejn setgħu jew ma setgħux jidħlu <span class="h">l-mistednin.</span> <span class="h">It-tfajliet</span> kienu <span class="h">l-ewwel</span> esperiment <span class="h">bil-mistednin,</span> jiġifieri <span class="h">s-soġġorn</span> <span class="h">fit-tul</span> li beda bħala għadd ta’ ġimgħat, imbagħad xhur u li <span class="h">fl-aħħar</span> estenda saħansitra għal snin. Ġeneralment għ<span class="h">as-soġġorn</span> <span class="h">fit-tul</span> kienu jaċċettaw biss nisa, anzi tfajliet, u <span class="h">l-kuntratt</span> ta’ dawn Dolores kienet qatgħetha li tiffirmah biss nhar ta’ Tnejn, għax tfassil <span class="h">fit-tul</span> bħal dan, dejjem tgħid, ma tistax tibdieh ma’ tmiem <span class="h">il-ġimgħa.</span> <span class="h">Fit-tieni</span> fażi nħoloq tip ieħor ta’ mistieden, dak fejn <span class="h">is-soġġorn</span> kellu jkun <span class="h">fil-qosor,</span> u dan dejjem baqa’ <span class="h">l-istess,</span> jiġifieri għadd ta’ sigħat f’ġurnata partikolari <span class="h">tal-ġimgħa,</span> <span class="h">maż-żmien</span> kienet intagħżlet <span class="h">il-Ġimgħa</span> u <span class="h">l-kuntratt</span> kien jiġi ffirmat dakinhar stess, fejn <span class="h">il-ġurnata</span> kienet tinftiehem li testendi minn waranofsinhar għ<span class="h">al-lejl</span> iżda ma ttawwalx <span class="h">sal-għada</span> filgħodu. Għal dawn kienu jistiednu biss irġiel. Iżda bħal f’kollox kien hemm <span class="h">l-eċċezzjonijiet.</span> <span class="h">Is-soġġorn</span> ta’ Damjan, pereżempju, kien <span class="h">fit-tul.</span> U wkoll dak ta’ Sidor, li kellu saħħa ta’ bagħal u kien ġie mistieden joqgħod għandhom <span class="h">fit-tul</span> u joħdilhom ħsieb <span class="h">il-manutenzjoni</span> <span class="h">tad-dar.</span> Sintendi, fejn jidħlu <span class="h">l-irġiel</span> u <span class="h">s-soġġorn</span> <span class="h">fit-tul</span> kellu jkun hemm bilfors qbil bejn Concetta u Dolores. U minkejja li Concetta ma kellhiex tant grazzja <span class="h">mal-fsied</span> u <span class="h">l-kapriċċi</span> ta’ Damjan, u li Dolores lil Sidor kienet tistmerru għax, kif kienet tgħid hi, Sidor ibadbad u nittien, <span class="h">iż-żewġ</span> nisa kienu qablu li dawn <span class="h">it-tnejn,</span> u dawn biss, setgħu jibqgħu <span class="h">fid-dar</span> <span class="h">fit-tul</span> <span class="h">bil-patt</span> li jċedu kull jedd li jieħdu deċiżjonijiet minn rajhom dwar <span class="h">it-tmexxija</span> <span class="h">tad-dar.</span> Li issa kien daħlilhom xi ħadd <span class="h">fid-dar</span> mingħajr <span class="h">l-istedina</span> tagħhom, jew li mistieden tela’ fuq mingħajr permess u qagħad jiddieħek bihom u jbeżżagħhom f’darhom stess, għal Dolores u Concetta dan kien biċċa inkwiet sew. <span class="h">It-Tnejn</span> waranofsinhar Concetta qabbdet lil Sidor jispezzjona <span class="h">d-dar</span> kollha, <span class="h">mill-kantunieri</span> mmuffati <span class="h">tal-kantina</span> <span class="h">sal-ogħla</span> rkejjen miżgħuda għanqbut <span class="h">tal-kampnar,</span> jara jsibx ħjiel ta’ dan li kien daħlilhom fejn ma jesgħux.</p>
          <p>Sidor mar lura għand Concetta <span class="h">fit-tard</span> b’idu f’idu.</p>
          <p>***</p>
          <p>Qisu mitt darba u aqtgħu darba, widdbithom Dolores filgħodu wara <span class="h">l-fatra.</span> Illum kien <span class="h">it-Tlieta</span> u minn kmieni Dolores u <span class="h">t-tfajliet</span> ssukktaw iħabirku biex, qasqas ’l hawn aqta’ ’l hemm, jibdew jagħtu sura <span class="h">lill-buzzett</span> li kienu fasslu <span class="h">l-jum</span> ta’ qabel wara li qiesu sew liema stejjer jagħżlu u ma’ liema ideat iġonġuhom minn dawk kollha li kienu ħarġu bihom għ<span class="h">all-Ġimgħa</span> <span class="h">l-Kbira.</span> Imbagħad għal kull waħda minn dawn kienu għażlu liema drappijiet jaqtgħu, liema jwarrbu, liema jerfgħu, liema jżommu għ<span class="h">all-Ġimgħa</span> ta’ wara minflok. Mhux ta’ b’xejn li <span class="h">t-Tlieta</span> Dolores kienet issejħilha <span class="h">tal-Imqass.</span> Sa filgħaxija, Dolores u <span class="h">t-tfajliet</span> kienu jkunu fasslu <span class="h">l-ilbiesi,</span> qatgħu <span class="h">d-drappijiet,</span> xellewhom <span class="h">mill-ġnub,</span> u qabbdulhom <span class="h">il-kmiem,</span> imbagħad ġemgħulhom <span class="h">il-qadd</span> u <span class="h">l-pulzieri</span> sa ma raw li <span class="h">d-drappijiet</span> issa bdew jieħdu xi ftit <span class="h">is-sura</span> li jixtiequ. <span class="h">L-għada</span> filgħodu kienu se jsibuhom fejn ħallewhom filgħaxija, kull libsa mixħuta <span class="h">mad-dahar</span> ta’ siġġu madwar <span class="h">il-mejda</span> <span class="h">l-kbira</span> li kienet timla <span class="h">l-kamra</span> <span class="h">tal-ħjata</span> <span class="h">fl-ewwel</span> sular.</p>
          <p>Wara ġurnata jħabirku Dolores baqgħet waħidha <span class="h">fil-kamra</span> <span class="h">tal-ħjata,</span> titwi xi biċċiet <span class="h">tad-drappijiet</span> li kienu qatgħu u ma użawx, terfa’ <span class="h">l-fdalijiet,</span> tiknes <span class="h">il-ħjut,</span> tara li ma kienet se tarmi <span class="h">l-ebda</span> labra jew ħolqa bi żball, avolja għajnejha ma tantx kienu għadhom tajbin u mhux <span class="h">l-ewwel</span> darba li remiet buttuni, krieket, rukkelli ħajt u labar, anki dawk <span class="h">tas-sarwan,</span> mingħajr ma ndunat. Kont aktar qed infittex <span class="h">il-gost</span> <span class="h">tas-sensi</span> u <span class="h">l-frugħat</span> milli <span class="h">l-ġid</span> veru ta’ ruħi, bdiet tgedwed waħidha minn taħt <span class="h">l-ilsien,</span> kultant <span class="h">il-kliem</span> bdiet tfesfsu kultant tgħannih. Kien hemm ħemda <span class="h">l-ġmiel</span> tagħha <span class="h">fil-kamra</span> <span class="h">tal-ħjata,</span> taqa’ labra kienet tismagħha żgur anki jekk ma tarahiex. Qiegħdet, f’ħin minnhom, <span class="h">l-imqass</span> lura <span class="h">fil-kaxxa</span> <span class="h">tal-ħjata</span> maġenbha, kaxxa <span class="h">tal-kawba</span> mżaqqa mserrħa fuq par saqajn fejn kull sieq tinferaq fi tnejn, bħal swaba’ mfattrin, u li <span class="h">d-dehra</span> kollha tagħha tfakkrek <span class="h">fil-wiżż,</span> meta reġa’ bdielha u reġgħet ħarġitu. Fettlilha dak <span class="h">il-ħin</span> taqta’ biċċa <span class="h">mid-drapp</span> issatinat li kien għadu mifrux fuq <span class="h">il-mejda</span> <span class="h">l-kbira</span> <span class="h">tat-tfassil</span> <span class="h">fil-kamra</span> <span class="h">tal-ħjata,</span> iżda malli ferrqet <span class="h">il-ponot</span> <span class="h">tax-xfafar</span> tiegħu ’l bogħod minn xulxin, biex tgħaddi <span class="h">d-drapp</span> minn bejniethom u taqta’, reġa’ bdielha għ<span class="h">at-tieni</span> darba. Illejla kienet qed thewden, illejla Dolores ma kienx moħħha hawn. Marret, minflok, iġġib <span class="h">l-ittra</span> li kienet ħalliet fuq <span class="h">il-banketta</span> ta’ quddiem <span class="h">il-magna</span> <span class="h">tal-ħjata.</span> <span class="h">L-ittra</span> kienet għadha ssiġillata <span class="h">fl-envelopp</span> u Dolores kienet ilha minn filgħodu ttella’ u tniżżel tiftaħhiex. Kienet għadha qed tgħarbilha meta ntebħet li kienet diġà nifdet ponta minnhom <span class="h">tal-imqass</span> u żarrtet <span class="h">is-siġill</span> <span class="h">tal-envelopp.</span> Kienet ittra twila mingħand Tessie. Waħda <span class="h">mill-ewwel</span> ġrajjiet minn ħajjitha, li Dolores kienet irrakkuntat lil Concetta ftit wara li saru ħbieb, kienet dwar dik <span class="h">tar-riħa</span> <span class="h">tas-sigarri.</span> <span class="h">Is-sigarri,</span> kienet qaltilha baxx baxx, qisha se tikxef xi sigriet, ifakkruni <span class="h">fir-riħa</span> <span class="h">tad-dar</span> ta’ missieri u <span class="h">fil-ġlied</span> li kien ikolli m’oħti Tessie. Meta kien għadu ħaj missierha, Giovann Battist, <span class="h">is-sigarri</span> kien iqabbadhom u jikkunsmahom <span class="h">bil-kwiet</span> ma’ xi aperitiv jew diġestiv, waħdu <span class="h">fl-istudju,</span> jiġifieri fejn kellu <span class="h">l-iscrittoio,</span> kif kien isejjaħlu hu, dak <span class="h">bil-kxaxen</span> imsakkrin li ċ-ċavetta tagħhom kien iżommha <span class="h">fil-but</span> <span class="h">tal-ġlekk.</span> Iżda <span class="h">r-riħa</span> tagħhom kienet tibqa’ fuqu u donnu hu ma kienx jintebaħ li mbagħad kien joħroġha miegħu u jxerridha <span class="h">mad-dar.</span> U Dolores, forsi kellha dawk <span class="h">it-tmien</span> snin kollox, kienet toqgħod iddur warajh, mingħajr ma tħallih jintebaħ biha, inkella taqla’ xebgħa <span class="h">mill-kbar,</span> u tgħaddi minn kamra għ<span class="h">all-oħra</span> ddeffes imneħirha <span class="h">fil-purtieri</span> u <span class="h">t-tapizzeriji</span> biex tibla’ fi mnifsejha <span class="h">r-riħa</span> <span class="h">tas-sigarri</span> li tant kienet togħġobha. Fuq missierha <span class="h">r-riħa</span> <span class="h">tad-dħaħen</span> <span class="h">tas-sigarri</span> kienet iddejjaqha, kollox dwar missieri kont inxommu jinten, kienet qaltilha lil Concetta dakinhar, iżda mħallta <span class="h">mal-irwejjaħ</span> <span class="h">tat-tessuti</span> <span class="h">tal-bqija</span> <span class="h">tad-dar</span> <span class="h">dir-riħa</span> kienet tinbidel f’waħda li mhux biss kienet togħġobha, iżda Dolores sa kienet tkun fuq <span class="h">ix-xwiek</span> tistenna li missierha joħroġ <span class="h">mill-istudju</span> u jerġa’ jfewwaħ biha kull ma kien tapizzat <span class="h">fid-dar.</span> U għalhekk bdejt inpejjiphom <span class="h">bil-moħbi</span> <span class="h">s-sigarri</span> <span class="h">tal-pa,</span> kienet qaltilha biex ittemm <span class="h">ir-rakkont.</p></span>
          <p>Dolores u oħtha kienu kibru f’dar fejn ħadd ma żamm lura milli jinfurmahom li missierhom kien ikun aktar ferħan kieku ħuthom <span class="h">is-subien</span> kienu baqgħu ħajjin u huma ma tfaċċaw xejn. Żewġ subien kienu <span class="h">l-ħolma</span> ta’ kull missier li kien jaħsibha <span class="h">bl-istess</span> mod ta’ Giovann Battist. U meta wara ftit snin mietet ommhom, martu, ma żammx lura lanqas hu milli jisħitha li kienet qabdet u telqet, u ħalliet warajha <span class="h">l-bniet,</span> setgħet anki ħadithom magħha, x’kien mingħaliha, li kien jaf kif għandu jrabbihom hu? <span class="h">Iz-zijiet</span> daħlu <span class="h">fix-xena</span> wara <span class="h">l-mewt</span> ta’ martu, meta <span class="h">liż-żewġ</span> ħutu <span class="h">l-bniet,</span> <span class="h">il-kbira</span> għażba u ż-żgħira armla u bla tfal, offrielhom li jiġu joqogħdu miegħu, hu jieħu ħsieb <span class="h">il-ħtiġijiet</span> tagħhom u huma jieħdu ħsieb jindukrawlu ’l uliedu. Kien <span class="h">mal-mewt</span> <span class="h">tal-omm</span> u <span class="h">l-wasla</span> <span class="h">taz-zijiet</span> li beda <span class="h">t-tilwim</span> bejn <span class="h">il-bniet</span> u bdew jinstabtu <span class="h">l-bibien.</p></span>
          <p>Giovann Battist, kemm f’għemilu u kemm <span class="h">fid-dehra,</span> kien raġel dritt, rett u strett, kif kienu mistennija jkunu <span class="h">l-irġiel</span> <span class="h">tal-familja</span> dak <span class="h">iż-żmien.</span> Kien raġel assertiv u ċert minnu nnifsu u kien <span class="h">tal-fehma</span> li għal kull mistoqsija hemm tweġiba, għal kull abjad jeżisti iswed, u għal kull intopp jinsab rimedju. <span class="h">Id-dar</span> ħadd ma kien jażżarda jmerih jew iħaqqaqha miegħu, wara kollox ħlief nisa <span class="h">d-dar</span> ma kienx hemm u <span class="h">l-ebda</span> minn dawn ma kienet ta’ stoffa jew kellha sinsla soda biżżejjed biex tiqaflu. Iżda malli Giovann Battist kien jgħid tiegħu u jitlaq <span class="h">mill-kamra,</span> biex jinqafel waħdu <span class="h">fl-istudju</span> jew f’kamartu, <span class="h">l-għadab</span> u <span class="h">n-nervi</span> ta’ dawk li kien iħalli warajh kienu jinfexxuhom f’xulxin. Ħutu <span class="h">n-nisa,</span> imbagħad, <span class="h">it-tensjoni</span> minflok itaffuha u jitfuha kellhom ħabta jkomplu jitfgħulha <span class="h">l-ħatab,</span> tistħajjel tilmaħhom qed jitbissmu huma u jarawha tieħu <span class="h">n-nar.</span> <span class="h">L-użanza</span> li kellu Giovann Battist li jinqafel waħdu f’kamartu malajr ittieħdet <span class="h">mill-oħrajn.</span> Tessie, <span class="h">bil-kontra</span> ta’ oħtha, lil missierha kienet tistmah, tirrispettah, kważi tista’ tgħid li kienet miġbuda lejh, minkejja li kien sever magħha u ta’ spiss kien jerfa’ idejh fuqha. Iżda Tessie kienet taħfirlu, u <span class="h">l-ħtija</span> kienet titfagħha kollha fuq oħtha, għax skont hi, missierhom kien ikun irritat minħabba <span class="h">l-imġiba</span> ardita ta’ Dolores imbagħad jeħlu miegħu <span class="h">t-tnejn</span> li huma, jekk mhux <span class="h">l-erbgħa</span> li huma meta Giovann Battist kien jitlagħlu anki <span class="h">maz-zijiet.</span> Jekk Dolores kienet ardita skont oħtha, Tessie f’għajnejn Dolores kienet kiesħa, tosta u prużuntuża, u għid li <span class="h">mill-inqas</span> darba <span class="h">fil-ġurnata</span> kienu jispiċċaw jobżquhom f’wiċċ xulxin dawn <span class="h">il-kelmiet.</span> <span class="h">Ir-rabja</span> li kienet tqabbadha Tessie kienet tkun trid tiżvugaha b’xi mod, iżda <span class="h">d-dar</span> ma kellhiex mod kif. Sa ma darba fettlilha tobrom <span class="h">iċ-ċavetta</span> minn but missierha u tidħollu <span class="h">fl-istudju</span> tisraqlu wieħed <span class="h">mis-sigarri.</span> Dan <span class="h">l-ewwel</span> sigarru tagħha, kemmxejn irqajjaq, twil u leqqien, skopriet kif tqabbdu, tpejpu u tgawdih f’kamritha, fejn <span class="h">il-bieb</span> kienet saret iżżommu mhux talli magħluq iżda msakkar ukoll, u fejn <span class="h">it-tifla</span> Dolores bdiet ta’ sikwit tinfexx <span class="h">fil-pjaċir</span> <span class="h">tat-tipjip</span> <span class="h">tas-sigarri</span> li, minkejja damet ftit ma qabdet irkaptu tiegħu, malajr fehmet li kellu <span class="h">s-saħħa</span> jmewtilha <span class="h">t-tbaqbiq</span> u jkebbsilha <span class="h">s-sabar</span> <span class="h">mill-ġdid.</p></span>
          <p><span class="h">Fil-kunvent</span> <span class="h">l-aħwa</span> Tessie u Dolores malajr urew <span class="h">biċ-ċar</span> li ma ridux jitqiesu bħala tali u, barra minn fuqhom, jitqiegħdu flimkien għ<span class="h">as-sempliċi</span> raġuni li kienu wlied <span class="h">l-istess</span> ġenituri. <span class="h">Il-bniet</span> ma kinux jistgħu waħda għ<span class="h">all-oħra</span> u hawnhekk kienet ġiethom <span class="h">ix-xoqqa</span> f’moxtha u malajr raw kif joħduha, għax <span class="h">fil-kunvent</span> kienu sabu mezz kif minkejja li kien se jkollhom xorta waħda jibqgħu jgħixu taħt <span class="h">l-istess</span> saqaf, <span class="h">il-binja</span> kienet testendi biżżejjed biex lejl u nhar kemm jista’ jkun <span class="h">iż-żewġ</span> tfajliet ma jsibux ruħhom viċin xulxin. Għax għajb jekk jaħslu jiltaqgħu għ<span class="h">all-għarrieda</span> <span class="h">fl-istess</span> kuritur, u mhux <span class="h">l-ewwel</span> darba kienu ġew <span class="h">fl-idejn.</span> Tessie ġmielha kienet theżżeż snienha u tballat kif ġie ġie <span class="h">bil-pali</span> ta’ idejha, u Dolores erħilha tiġbdilha xagħarha u tfajrilha lura <span class="h">bis-sieq.</span> Imbagħad dak kliem niggieżi li kien jinbeżaq minn fomm <span class="h">it-tnejn</span> li huma, kull min kien ikun viċin tagħhom kien jgħatti jiġri widnejh li ma tmurx taqa’ fuqhom ukoll <span class="h">is-saħta</span> <span class="h">tal-kliem</span> moqżież <span class="h">taż-żewġ</span> tfajliet. <span class="h">L-istmerrija</span> ta’ waħda għ<span class="h">all-oħra</span> ħadd ma seta’ ma jintebaħx biha, tant li <span class="h">l-Madre</span> lanqas bħala kastig ma kienet tqegħidhom jaħdmu flimkien, u waqfet tfakkarhom li hawnhekk, u speċjalment hawnhekk, kellhom jinħabbu bħ<span class="h">all-aħwa</span> anki dawk li ma kinux jiġu minn xulxin, aħseb u ara dawk li diġà kienu aħwa verament. <span class="h">L-għajn</span> ta’ <span class="h">dil-mibgħeda</span> ħadd ma baqa’ juri interess jistaqsi dwarha, u <span class="h">l-biċċa</span> li Dolores u Tessie kienu aħwa <span class="h">sal-aħħar</span> <span class="h">tal-ewwel</span> sena tagħhom <span class="h">fil-kunvent</span> kienet għoddha ntesiet minn kulħadd. Għal bidu ma kellix kwiet, kienet spiss tgħidilhom <span class="h">lill-mistednin</span> hija u tirrakkuntalhom dwar <span class="h">l-ewwel</span> ġimgħat tagħha <span class="h">fil-kunvent</span> bi kliem misruq minn Santa Tereża. Imma fi żmien ġimgħa... bdejt inħossni aktar ferħana milli meta kont f’dar missieri. Bdejt nogħġob <span class="h">lis-sorijiet</span> kollha, għax <span class="h">il-Mulej</span> tani grazzja li kull fejn inkun nogħġob <span class="h">lin-nies:</span> u hekk sirt <span class="h">l-aktar</span> waħda miġjuba minn kulħadd.</p>
          <p><span class="h">Bl-ittra</span> ta’ oħtha u <span class="h">l-imqass</span> f’idha Dolores qamet issakkar <span class="h">il-bieb</span> <span class="h">tal-kamra</span> <span class="h">tal-ħjata</span> u reġgħet lura lejn <span class="h">il-banketta.</span> Bdiet tneħħi minn fuqha ħwejjiġha, <span class="h">it-tqal</span> ta’ fuq, <span class="h">il-ħfief</span> ta’ taħt, u rħiethom jaqgħu waħda waħda gozz <span class="h">mal-art,</span> imbagħad imteddet fuqhom wiċċha ’l fuq, riġlejha mfettħin. <span class="h">L-ittra</span> u <span class="h">l-imqass</span> reġgħet ħatfithom <span class="h">it-tnejn</span> f’idha <span class="h">x-xellugija</span> hekk kif <span class="h">bil-leminija</span> beda ż-żegħil. <span class="h">Il-kpiepel</span> ta’ subgħajn Dolores kienu jżiegħlu ġildet ġisimha bħallikieku qed imellsu <span class="h">bil-grazzja</span> drapp fin hi u tgħaddihom <span class="h">bil-mod</span> minn fuqu, mingħajr għafis, qisha biex tagħrxu u tagħrfu <span class="h">fl-istess</span> ħin. <span class="h">L-istess</span> b’ġisimha għeri, minkejja qadim, <span class="h">is-swaba’</span> kienet tħobb tħallihom jimirħu tul <span class="h">in-naħa</span> ta’ ġewwa <span class="h">tal-ġilda</span> merħija ta’ driegħha mgħolli, imbagħad ’l isfel għal taħt abtha, ifittxu <span class="h">t-tiwja</span> taħt <span class="h">it-toqol</span> ta’ biżla minnhom, issa xierfa u mitluqa, u jistrieħu ftit hemm qabel ma jitilgħu sa ras beżżultha u joqorsuha ħafif. Jew tul riġlejha, jibdew <span class="h">mid-dawra</span> stirata <span class="h">tal-għekiesi</span> minfuħin fejn <span class="h">il-mess</span> kien iqanqalha minnufih, imbagħad jitilgħu <span class="h">bil-lajma,</span> bejn ħaltejn jiqfux hemm jew jissuktawx <span class="h">il-mixja</span> sa bejn kuxxtejha mpaħpħin, tħalli <span class="h">s-swaba’</span> jitlajjaw, jinkuha, jittawlu <span class="h">bil-lajma</span> bejn <span class="h">it-tinjiet</span> u <span class="h">x-xaqlib,</span> tross kuxxtejha flimkien imbagħad terħihom u ’l subgħajha tintelqilhom hi u tħosshom fuq xufftejn għoxxha, ixammru, ifittxu, jgħawru, dawn subgħajha, <span class="h">il-qaddejja</span> tagħha tal pjaċir. F’moħħha kienet għadha qed tisma’ kliem <span class="h">il-qaddisa</span> Tereża, u bejn tnehida u oħra nstemgħet tgħid minn taħt <span class="h">l-ilsien,</span> infittex <span class="h">il-gost</span> <span class="h">tas-sensi</span> u <span class="h">l-frugħat,</span> infittex <span class="h">il-gost...</p></span>
          <p>Mingħand Tessie kienet ilha ma tisma’ snin twal, u meta <span class="h">l-aħħar</span> kienet semgħet dwarha ma kienx mingħandha iżda mingħand Suor Annina. <span class="h">L-aħħar</span> li kienu ltaqgħu wiċċ imb wiċċ u tkellmu <span class="h">fil-fatt</span> kien għand <span class="h">in-nutar,</span> erbgħin sena ilu. Dakinhar, <span class="h">in-nutar</span> Mizzi kien informa <span class="h">liż-żewġ</span> aħwa li <span class="h">l-beni</span> li oriġinarjament kien ta’ missierhom, beni li kien jinkludi <span class="h">d-dar,</span> <span class="h">l-għamara,</span> <span class="h">id-dehbijiet,</span> <span class="h">il-fajjenza</span> u <span class="h">l-oġġetti</span> <span class="h">l-oħrajn</span> kollha ta’ ġo fiha, u li wara mewtu kien għadda kollu għand ħutu, issa li ż-żewġ zijiet kienu <span class="h">t-tnejn</span> mejtin, kienu wirtuh huma, jew aħjar, kienu wirtu dak li kien fadal minnu wara <span class="h">t-tberbiq</span> <span class="h">taz-zijiet.</span> Dak li kien fadal xorta kien ammont ġmielu u kellu jinqasam f’partijiet ugwali bejn Dolores u Tessie. S’hawnhekk kollox ward u żgħar, iżda minkejja li <span class="h">n-nutar</span> kien spjegalhom kif <span class="h">il-qsim</span> kien sar b’mod ġust u preċiż u li <span class="h">l-valur</span> ta’ kull parti kien <span class="h">l-istess</span> għax kien jibbaża fuq <span class="h">l-istima</span> <span class="h">tal-valur</span> ta’ kull oġġett li jagħmel part <span class="h">mill-beni</span> ta’ zijietha biex b’hekk <span class="h">iż-żewġt</span> aħwa bniet ikunu wirtu <span class="h">l-istess</span> ammont, Tessie xorta dehrilha li <span class="h">l-qsim</span> kien sar b’mod arbitrarju u inġust <span class="h">fil-konfront</span> tagħha, u ħaditha qatta’ bla ħabel kontra Dolores. Tessie, li dak <span class="h">iż-żmien</span> kienet diġà ħadet <span class="h">l-isem</span> ta’ Suor Emelina, għajritha fuq li għajritha, u <span class="h">l-kliem</span> faħxi li ħareġ minn fommha dakinhar ħammar wiċċ <span class="h">in-nutar</span> u webbes iktar qalb Dolores kontriha, għax issa b’<span class="h">dal-aġir</span> Tessie <span class="h">t-tewma</span> kienet ħarqitha sew. Tessie riedet tagħha, jiġifieri riedet kollox, għax xejn ma kien isoddha, u kienet tinfiska jekk dak li xtaqet jispiċċa għand ħaddieħor. Minn dejjem hekk kienet, anki meta kienu għadhom żgħar, dejjem tħossha <span class="h">l-favorita</span> u <span class="h">l-fessuda</span> ta’ missierha u għalhekk tippretendi li jistħoqqilha aktar minn oħtha, għax għal missierha, skont hi, Dolores kienet piż mhux wens. Ja baħnana li hi, dejjem tgħid Dolores, lanqas qatt ma kienet intebħet kemm missierna kien jistmerrha lil Tessie iktar milli qatt kien stmerr lili. Għax kieku Tessie kellha raġun, <span class="h">l-aħħar</span> kliem ta’ missierhom lilha kien jgħidhom u jeħlisha u mhux lil oħtha Dolor.</p>
          <p>Tessie kitbitilha dwar milsa infettata u minfuħa, għarrfitha dwar <span class="h">in-nifs</span> maqtugħ, <span class="h">id-deni,</span> <span class="h">l-indiġestjoni</span> u <span class="h">l-vomtu</span> wara <span class="h">l-ikel.</span> Pinġitilha b’tixbihat <span class="h">l-għeja</span> u <span class="h">d-dgħufija</span> minkejja <span class="h">l-mistrieħ,</span> <span class="h">l-uġigħ</span> f’ġenbha minkejja <span class="h">t-trattament,</span> <span class="h">l-għaraq</span> ma’ ġisimha minkejja <span class="h">l-bard</span> u <span class="h">l-bjuda</span> ta’ wiċċha minkejja <span class="h">x-xemx.</span> Dolores qrathom bħal vrus ta’ poeżija. Imbagħad <span class="h">il-lista</span> monotona <span class="h">tat-titqib</span> li kienu qed jagħtuha u <span class="h">l-mediċini</span> li kellha tibla’ kuljum stħajlitha <span class="h">l-lista</span> <span class="h">tax-xirja,</span> iżda <span class="h">l-lament</span> <span class="h">tal-aħħar</span> paragrafu dwar <span class="h">iż-żmien</span> qasir li kien fadlilha semgħetu ħiereġ minn fomm għannej. Dolores, li kienet għadha mneżża’ u mimduda <span class="h">mal-art</span> fuq ħwejjiġha, baqgħet tħares lejn <span class="h">il-karti</span> f’idejha, tifli <span class="h">l-kitba</span> familjari t’oħtha, u <span class="h">l-ittra</span> reġgħet qratha kemm sħiħa u kemm f’biċċiet, donnha kienet qed tfittex xi linji li kienu ħarbulha, jew xi kelmiet li oħtha kienet żerżqitilha taħt oħrajn għax ma kellhiex <span class="h">il-ħila</span> tiktibhom fejn jidhru. Iżda tul <span class="h">dal-ħin</span> kollu wiċċ Dolores ma kien qed juri <span class="h">l-ebda</span> emozzjoni. Għajnejn Dolores baqgħu ma ddemmgħux. Għalqet għajnejha u ħalliet lil ġisimha jerġa’ jiftakar <span class="h">l-estasi</span> <span class="h">tal-pjaċir</span> li kienet għadha kif tatu qabel ma qrat <span class="h">l-ittra</span> ta’ Tessie, li dejjem kien joħodha lura għ<span class="h">all-ewwel</span> darba li kienet daqitu dan <span class="h">l-istess</span> tagħxiq dakinhar <span class="h">tal-mewt</span> ta’ missierha. Ftakret <span class="h">fil-biża’</span> <span class="h">mill-ferħ</span> <span class="h">tal-ġisem</span> li tant kienu ħabirku biex inisslu fiha <span class="h">z-zijiet,</span> <span class="h">id-dnub</span> <span class="h">tal-ġisem,</span> kienu tgħarrfulha, tbegħdu billi <span class="h">l-ġisem</span> la qatt ma tmissu b’idejk stess u iktar iktar ma tħallih jintmess minn idejn ħaddieħor. Ġismek għandek tgħattih, tinsieh, ma tagħtix widen lil ħtiġijietu, tkerrhu jekk hemm bżonn, tħallih jitmermer u jitbiel għax b’hekk biss tinħeles <span class="h">mill-ħakma</span> tiegħu. U <span class="h">dit-tifkira</span> ġabet magħha tifkiriet oħra li qatt ma nesiet, tifkiriet ta’ missierha meta kien għadu ħaj u fuq tiegħu, li b’għemilu wkoll kien għenha tinħeles minn xekel <span class="h">id-djuqija.</span> <span class="h">Il-mara,</span> kien uriha mingħajr ma jaf, jew forsi kien jaf, <span class="h">il-mara</span> bħ<span class="h">ar-raġel,</span> tista’ tgawdi wkoll.</p>
          <p>Meta ntebħet <span class="h">bl-imqass</span> kiesaħ mimdud fuq sidirha Dolores qamet <span class="h">mill-art</span> u poġġiet bilqiegħda fuq <span class="h">il-banketta,</span> irranġat <span class="h">il-karti</span> <span class="h">tal-ittra</span> t’oħtha sew fuq xulxin u bdiet tqasqas <span class="h">mad-dawra</span> tagħhom. Kienet sabet <span class="h">it-test</span> li kienet se tuża għ<span class="h">at-teatrin</span> <span class="h">tal-Ġimgħa.</p></span>
        </section>
      </article>
    </main>
    <footer>
      <img src="images/logotype.svg?r=452" id="logo" alt="logo: Aphroconfuso" />
      <ul>
        <li>Dwarna</li>
        <li>Gwida tal-istil</li>
        <li>Privatezza</li>
        <li>Sottomissjonijiet</li>
      </ul>
      <ul>
        <li>&copy; 2023 Aphroconfuso</li>
      </ul>
    </footer>
  </body>

</html>
